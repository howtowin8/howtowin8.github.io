<!DOCTYPE html>
<html lang="zh-cn">
<head prefix="og: http://ogp.me/ns#">
  <meta charset="utf-8">
  <title>中医经典</title>
  <meta http-equiv="X-UA-Compatible" content="IE=Edge,chrome=1">
  <meta name="viewport" content="width=device-width, initial-scale=1">
  <!-- Canonical links -->
  <link rel="canonical" href="https://hexo.io/docs/index1.html">
  <!-- Alternative links -->
  
    
      <link rel="alternative" hreflang="en" href="https://hexo.io/docs/index1.html">
    
      <link rel="alternative" hreflang="zh-tw" href="https://hexo.io/zh-tw/docs/index1.html">
    
      <link rel="alternative" hreflang="zh-cn" href="https://hexo.io/zh-cn/docs/index1.html">
    
      <link rel="alternative" hreflang="ru" href="https://hexo.io/ru/docs/index1.html">
    
      <link rel="alternative" hreflang="ko" href="https://hexo.io/ko/docs/index1.html">
    
      <link rel="alternative" hreflang="pt-br" href="https://hexo.io/pt-br/docs/index1.html">
    
      <link rel="alternative" hreflang="th" href="https://hexo.io/th/docs/index1.html">
    
  
  <!-- Icon -->
  <link rel="apple-touch-icon" sizes="57x57" href="/icon/apple-touch-icon-57x57.png">
  <link rel="apple-touch-icon" sizes="114x114" href="/icon/apple-touch-icon-114x114.png">
  <link rel="apple-touch-icon" sizes="72x72" href="/icon/apple-touch-icon-72x72.png">
  <link rel="apple-touch-icon" sizes="144x144" href="/icon/apple-touch-icon-144x144.png">
  <link rel="apple-touch-icon" sizes="60x60" href="/icon/apple-touch-icon-60x60.png">
  <link rel="apple-touch-icon" sizes="120x120" href="/icon/apple-touch-icon-120x120.png">
  <link rel="apple-touch-icon" sizes="76x76" href="/icon/apple-touch-icon-76x76.png">
  <link rel="apple-touch-icon" sizes="152x152" href="/icon/apple-touch-icon-152x152.png">
  <link rel="icon" type="image/png" href="/icon/favicon-196x196.png" sizes="196x196">
  <link rel="icon" type="image/png" href="/icon/favicon-160x160.png" sizes="160x160">
  <link rel="icon" type="image/png" href="/icon/favicon-96x96.png" sizes="96x96">
  <link rel="icon" type="image/png" href="/icon/favicon-16x16.png" sizes="16x16">
  <link rel="icon" type="image/png" href="/icon/favicon-32x32.png" sizes="32x32">
  <meta name="msapplication-TileColor" content="#2f83cd">
  <meta name="msapplication-TileImage" content="/icon/mstile-144x144.png">
  <!-- CSS -->
  <!-- build:css build/css/navy.css -->
  <link rel="stylesheet" href="/css/navy.css">
  <!-- endbuild -->
  <link rel="stylesheet" href="https://cdn.jsdelivr.net/npm/typeface-lato@0.0.75/index.min.css">
  <link rel="stylesheet" href="https://cdn.jsdelivr.net/npm/font-awesome@4.3.0/css/font-awesome.min.css">
  <link rel="stylesheet" href="https://cdn.jsdelivr.net/docsearch.js/1/docsearch.min.css">
  <!-- RSS -->
  <link rel="alternate" href="/atom.xml" title="中医经典">
  <!-- Open Graph -->
  <meta name="description" content="医论1.六经总论伤寒治法以六经分篇，然手足各有六经，实则十二经也。手足之经既有十二，而《伤寒论》但分为六经者何也？按《内经》之论十二经也，凡言某经而不明言其为手经、足经者皆系足经，至言手经则必明言其为手某经。盖人之足经长、手经短，足经大、手经小，足经原可以统手经，但言足经而手经亦恒寓其中矣。《伤寒论》之以六经分篇，此遵《内经》定例，寓手经于足经中也。彼解《伤寒论》者，谓其所言之六经皆系足经，是犹未">
<meta property="og:type" content="website">
<meta property="og:title" content="中医经典">
<meta property="og:url" content="https:&#x2F;&#x2F;hexo.io&#x2F;docs&#x2F;index1.html">
<meta property="og:site_name" content="中医经典">
<meta property="og:description" content="医论1.六经总论伤寒治法以六经分篇，然手足各有六经，实则十二经也。手足之经既有十二，而《伤寒论》但分为六经者何也？按《内经》之论十二经也，凡言某经而不明言其为手经、足经者皆系足经，至言手经则必明言其为手某经。盖人之足经长、手经短，足经大、手经小，足经原可以统手经，但言足经而手经亦恒寓其中矣。《伤寒论》之以六经分篇，此遵《内经》定例，寓手经于足经中也。彼解《伤寒论》者，谓其所言之六经皆系足经，是犹未">
<meta property="og:locale" content="zh-cn">
<meta property="article:published_time" content="2019-10-28T08:00:47.115Z">
<meta property="article:modified_time" content="2019-10-26T07:57:49.662Z">
<meta property="article:author" content="Mr.Huang">
<meta name="twitter:card" content="summary">
  <!-- Google Analytics -->
  
  <script async src="//pagead2.googlesyndication.com/pagead/js/adsbygoogle.js"></script>
  <script>
     (adsbygoogle = window.adsbygoogle || []).push({
          google_ad_client: "ca-pub-6482217598104186",
          enable_page_level_ads: true
     });
  </script>
</head>

<body>
  <div id="container">
    <header id="header" class="wrapper">
  <div id="header-inner" class="inner">
    <h1 id="logo-wrap">
      <a href="/zh-cn/" id="logo">Mr.Huang</a>
    </h1>
    <nav id="main-nav">
      <a href="/zh-cn/docs/" class="main-nav-link">典籍</a><a href="/zh-cn/api/" class="main-nav-link">医案</a><a href="/news/" class="main-nav-link">杂谈</a>
      <a href="https://github.com/howtowin8" target="_blank" rel="noopener external nofollow noreferrer" class="main-nav-link"><i class="fa fa-github-alt"></i></a>
      
    </nav>
    <div id="lang-select-wrap">
      <label id="lang-select-label"><i class="fa fa-globe"></i><span>简体中文</span></label>
      
    </div>
    <a id="mobile-nav-toggle">
      <span class="mobile-nav-toggle-bar"></span>
      <span class="mobile-nav-toggle-bar"></span>
      <span class="mobile-nav-toggle-bar"></span>
    </a>
  </div>
</header>

    <div id="content-wrap">
  <div id="content" class="wrapper">
    <div id="content-inner">
      <article class="article-container" itemscope itemtype="http://schema.org/Article">
        <div class="article-inner">
          <div class="article">
            <div class="inner">
              <header class="article-header">
                <h1 class="article-title" itemprop="name"></h1>
                <a href="https://github.com/hexojs/site/edit/master/source/docs/index1.md" target="_blank" rel="noopener external nofollow noreferrer" class="article-edit-link" title="改进本文"><i class="fa fa-pencil"></i></a>
              </header>
              <div class="article-content" itemprop="articleBody">
                <h2 id="医论" class="article-heading"><a href="#医论" class="headerlink" title="医论"></a>医论<a class="article-anchor" href="#医论" aria-hidden="true"></a></h2><h3 id="1-六经总论" class="article-heading"><a href="#1-六经总论" class="headerlink" title="1.六经总论"></a>1.六经总论<a class="article-anchor" href="#1-六经总论" aria-hidden="true"></a></h3><p>伤寒治法以六经分篇，然手足各有六经，实则十二经也。手足之经既有十二，而《伤寒论》但分为六经者何也？<strong>按《内经》之论十二经也，凡言某经而不明言其为手经、足经者皆系足经，至言手经则必明言其为手某经。盖人之足经长、手经短，足经大、手经小，足经原可以统手经，但言足经而手经亦恒寓其中矣。《伤寒论》之以六经分篇，此遵《内经》定例，寓手经于足经中也。</strong>彼解《伤寒论》者，谓其所言之六经皆系足经，是犹未明仲景着伤寒之深意也。</p>
<blockquote>
<p>经者，气血流通之处也。人之脏腑与某经相通，即为某经之府，其流通之气血原由府发出，而外感之内侵遂多以府为归宿。今将手足十二经及手足十二经之府详列于下。</p>
</blockquote>
<p>手足虽有十二经，其名则分为六经，因手足经之名原相同也。其经有阴有阳，其阳经分太阳、阳明、少阳，其阴经分太阴、少阴、厥阴。其阴阳之经原互相表里，太阳与少阴为表里，阳明与太阴为表里，少阳与厥阴为表里。凡互为表里者，因其阴阳之经并行，其阳行于表，阴行于里也。至于经之分属于府者，足太阳经之府在膀胱，足少阴经之府在肾，足阳明经之府在胃，足太阴经之府在脾，足少阳经之府在胆，足厥阴经之府在肝，此足之三阴、三阳经与府也。</p>
<p>手之太阳经其府在小肠，手之少阴经其府在心，手之阳明经其府在大肠，手之太阴经其府在肺，手之少阳经其府在三焦，手之厥阴经其府在心胞，此手之三阴、三阳经与府也。</p>
<blockquote>
<p>阳经为阴经之表，而太阳经又为表中之表。其经之大都会在背，而实则为周身之外廓，周身之营血卫气皆赖其卫护保合，且具有充分之热力，为营卫御外感之内侵，是以《内经》名之为巨阳。推原其热力之由来，不外君、相二火，君火生于心之血脉与肺相循环，而散热于胸中大气（一名宗气）以外通于营卫，此如日丽中天有阳光下济之热也，是以其经名为太阳。相火生于肾中命门，肾原属水，中藏相火，其水火蒸热之气，由膀胱连三焦之脂膜以透达于身之外表，此犹地心水火之气（地中心有水火之气）应春令上透地面以生热也，为其热力发于水中，故太阳之经又名太阳寒水之经也。为太阳经之热力生于君、相二火，是以其经不但以膀胱为府，而亦以胸中为府，观《伤寒论》陷胸诸汤、丸及泻心诸汤，皆列于太阳篇中可知也。</p>
</blockquote>
<blockquote>
<p>至于人病伤寒，其六经相传之次第，详于《内经》素问热论篇，谓“人之伤于寒也则为病热，一日巨阳受之，故头项痛、腰脊强；二日阳明受之，阳明主肌肉，其脉侠（同夹）鼻络于目，故身热目疼，而鼻干不得卧也；</p>
</blockquote>
<p>三日少阳受之，少阳主胆，其脉循胁络于耳，故胸胁痛而耳聋；三阳经络皆受其病而未入于脏者故可汗而已；</p>
<p>四日太阴受之，太阴脉布胃中络于嗌（咽喉），故腹满而嗌干；五日少阴受之，少阴脉贯肾络于肺，系舌本，故口燥舌干而渴，六日厥阴受之，厥阴之脉循阴器而络于肝，故烦满而囊缩。”经络受病入于府者，故可下而已，此《内经》论六经相传之次第也。至《伤寒论》六经之次序，皆以《内经》为法，而未明言其日传一经，至愚生平临证之实验，见有伤寒至旬日，病犹在太阳之府者，至他经相传之日期，亦无一定，盖《内经》言其常，而病情之变化恒有出于常例之外者，至传至某经，即现某经之病状，此又不尽然，推原其所以然之故，且加以生平临证之实验，知传至某经即现某经之病状者，多系因其经先有内伤也。若无内伤则传至某经恒有不即现某经之病时，此在临证者细心体察耳。</p>
<p>至于六经之命名，手足皆同，然有因手经发源之府而命名者，有因足经发源之府而命名者。如太阳经名为太阳寒水之经，此原因足太阳之府命名，而手太阳亦名太阳寒水之经者，是以足经而连带其手经也。他如阳明经名为阳明燥金之经，是因手阳明之府命名（手阳明府大肠属金，其互为表里之肺亦属金），而足阳明经亦名阳明燥金之经者，是以手经而连带其足经也。少阳经名为少阳相火之经，此因足少阳之府命名（胆中寄有相火），而手少阳经亦名为少阳相火之经者，是以足经而连带其手经也。太阴经名为太阴湿土之经，此因足太阴之府命名（脾为湿土），而手太阴经亦名太阴湿土之经者，是以足经而连带其手经也。少阴经名为少阴君火之经，此因手少阴之府命名（心为君火），而足少阴经亦名少阴君火之经者，是以手经而连带其足经也。厥阴经名为厥阴风木之经，此因足厥阴之府命名（肝属木而主风），而手厥阴经亦名厥阴风木之经者，是以足经而连带其手经也。此手足十二经可并为六经之义也。</p>
<h3 id="2-太阳病桂枝汤证" class="article-heading"><a href="#2-太阳病桂枝汤证" class="headerlink" title="2.太阳病桂枝汤证"></a>2.太阳病桂枝汤证<a class="article-anchor" href="#2-太阳病桂枝汤证" aria-hidden="true"></a></h3><p>病名伤寒，而太阳篇之开端，实中风、伤寒、风温并列，盖寒气多随风至，是中风者伤寒之诱起也。<strong>无论中风、伤寒，入阳明后皆化为温，是温病者伤寒之归宿也</strong>。惟其初得之时，中风、伤寒、温病，当分三种治法耳。为中风为伤寒之诱起，是以太阳篇开始之第一方为桂枝汤，其方原为治中风而设也。</p>
<p>《伤寒论》原文∶太阳病，发热，汗出，恶风，脉缓者（<strong>缓脉与迟脉不同，脉搏以一息四至为准，脉迟者不足四至，若缓脉则至数不改似有懒动之意</strong>），名为中风。 </p>
<p> 《伤寒论》原文∶太阳中风，阳浮而阴弱（<strong>脉法关前为阳，关后为阴，其浮脉见于关前，弱脉见于关后，浮者着手即得，弱者不任重按</strong>）。<strong>阳浮者热自发，阴弱者汗自出，啬啬恶寒</strong>，<strong>(单弱不胜寒之意），淅淅恶风（为风所伤恒畏风声之意），翕翕发热（其热蕴而不散之意），鼻鸣干呕者，桂枝汤主之。</strong> </p>
<p><strong>【桂枝汤方】</strong>桂枝三两去皮，芍药三两，炙甘草二两，生姜三两，大枣十二枚擘。上五味  咀，以水七升微火煮取三升，去滓，适寒温，服一升。服须臾，啜热稀粥一升余以助药力，温复令一时许，遍体  微似有汗者益佳，不可令如水流漓，病必不除。若一服汗出病瘥（愈也），停后服，不必尽剂；若不汗，更服根据前法；又不汗，后服小促其间，半日许，令三服尽；若病重者，一日一夜服，周时观之；服一剂尽，病证犹在者，更作服；若汗不出者乃服至二三剂。禁生冷、粘滑、肉面、五辛、酒酪、臭恶等物。 </p>
<blockquote>
<p><strong>1两等于10钱，1钱等于3克</strong></p>
</blockquote>
<p>人之营卫皆在太阳部位，<strong>卫主皮毛，皮毛之内有白膜一层名为腠理，腠理之内遍布微丝血管即营也</strong>。其<strong>人若卫气充盛，可为周身之外围，即受风不能深入（此受风，不可名为中风）</strong>，其人恒多汗闭不出，迨其卫气流通，其风自去，原可不药而愈也。</p>
<p><strong>至桂枝汤所主之证，乃卫气虚弱，不能护卫其营分，外感之风直透卫而入营，其营为风邪所伤，又乏卫之保护，是以易于出汗。其发热者，因营分中之微丝血管原有自心传来之热，而有风以扰之，则更激发其热也。其恶风者，因卫虚无御风之力，而病之起点又由于风也。推原其卫气不能卫护之故，实由于胸中大气之虚损。</strong></p>
<p>《灵枢》五味篇曰∶“谷始入于胃，其精微者，先出于胃之两焦，以溉五脏，别出两行营卫之道，其大气之抟而不行者，积于胸中，命曰气海。”由斯观之，<strong>营卫原与胸中大气息息相通，而大气实为营卫内部之大都会，愚临证实验以来，见有大气虚者，其营卫即不能护卫于外而汗出淋漓，夫大气原赖水谷之气时时培养，观服桂枝汤者当啜热粥以助药力，此不惟助其速于出汗，实兼欲助胸中大气以固营卫之本源也。</strong> </p>
<p>或问∶桂枝汤提纲中原谓阴弱者汗自出，未尝言阳弱者汗自出也。夫关后为阴主血，关前为阳主气，桂枝汤证，其弱脉惟见于关后，至关前之脉则见有浮象，未见其弱，而先生竟谓桂枝汤证之出汗，实由于胸中大气之弱，不显与提纲中之言相背乎？答曰∶<strong>凡受风之脉多见于关前，提纲中所谓阳浮者，其关前之脉因受风而浮也，所谓阴弱者，知其未病之先其脉原弱，至病后而仍不改其弱也，由斯而论，其未病之先，不但关后之脉弱，即关前之脉亦弱，既病之后，其关前脉之弱者转为浮脉所掩，而不见其弱耳。然其脉虽浮，必不任重按，是浮中仍有弱也，</strong>特古人立言尚简，未尝细细明言耳。 </p>
<p> <strong>是以愚用桂枝汤时，恒加黄以补其胸中大气，加薄荷以助其速于出汗，不至若方后所云，恒服药多次始汗也</strong>。又宜加天花粉助芍药以退热（但用芍药退热之力恒不足），即以防黄服后能助热也（黄  天花粉等分并用，其凉热之力相敌，若兼用之助芍药清热，分量又宜多用）。若遇干呕过甚者，又宜加半夏以治其呕，惟此时药局所鬻之半夏，多制以矾（虽清半夏亦有矾），若用以止呕，必须用微温之水淘净矾味，用之方效。 </p>
<p> 愚治桂枝汤证，又有屡用屡效之便方，较用桂枝汤殊为省事，<strong>方用生怀山药细末两半或一两，凉水调和煮成稀粥一碗，加白糖令适口，以之送服西药阿斯匹林一瓦，得汗即愈</strong>。 </p>
<p>桂枝汤证之出汗，不过间有出汗之时，非时时皆出汗也，故必用药再发其汗，始能将外感之风邪逐出。然风邪去后，又虑其自汗之病不愈，故方中山药与阿斯匹林并用，一发汗、一止汗也，至于发汗与止汗之药并用而药力两不相妨者，此中原有深义，盖药性之入人脏腑，其流行之迟速原迥异，阿斯匹林之性其发汗最速，而山药止汗之力则奏效稍迟，是以二药虽一时并用，而其药力之行则一先一后，分毫不相妨碍也。 </p>
<h3 id="3-太阳麻黄汤证" class="article-heading"><a href="#3-太阳麻黄汤证" class="headerlink" title="3.太阳麻黄汤证"></a>3.太阳麻黄汤证<a class="article-anchor" href="#3-太阳麻黄汤证" aria-hidden="true"></a></h3><p>《伤寒论》原治伤寒之书，而首论中风者，因中风亦可名为伤寒也（《难经》曰∶“伤寒有五；有中风，有伤寒，有湿温，有热病，有温病”）。然究与真伤寒不同，盖中风病轻伤寒病重，为其重也，而治之者必须用大有力之药，始能胜任，所谓大有力者，即《伤寒论》中之麻黄汤是也。今试论麻黄汤证及麻黄汤制方之义，并详论用麻黄汤时通变化裁之法。 </p>
<p> 《伤寒论》原文∶太阳病，或已发热，或未发热，必恶寒，体痛，呕逆，脉阴阳俱紧者，名曰伤寒。 </p>
<p> 又原文∶太阳病头疼，发热，身疼，腰痛，骨节疼痛，恶风，无汗而喘者，麻黄汤主之。 </p>
<p><strong>脉象阴阳俱紧，实为伤寒之确征</strong>。然紧脉之状最难形容，惟深明其病理，自不难想象而得。<strong>脉生于心，心一动而外输其血，周身之脉即一动，动则如波浪之有起伏，以理言之，凡脉之力大者，其起伏之势自应愈大。至紧脉其跳动若有力而转若无所起伏，究其所以然之故，实因太阳为外卫之阳，因为寒所袭，逼之内陷与脉相并，则脉得太阳蕴蓄之热，原当起伏有力以成响应之势，而寒气紧缩之力，又复逼压其脉道使不能起伏，是以指下诊之似甚有力而竟直穿而过，且因其不得起伏，蓄极而有左右弹之势，此紧脉真象也。</strong> </p>
<p> 至麻黄汤证，<strong>全体作疼痛者，以筋骨不禁寒气之紧缩也（铁条经严寒则缩短寒气紧缩之力可知）</strong>。其发热者，身中之元阳为寒气闭塞不能宣散而增热也。其无汗恶风者，汗为寒闭内蕴之热原欲借汗透出，是以恶风也。<strong>其作喘者，因手太阴肺经与卫共主皮毛，寒气由皮毛入肺，闭其肺中气管，是以不纳气而作喘。</strong> </p>
<p> 然深究其作喘之由，犹不但此也，<strong>人之胸中亦太阳之部位也，其中间所积大气，原与外表之卫气息息相通，然大气即宗气，《灵枢》谓∶“宗气积于胸中，出于喉咙，以贯心脉而行呼吸。”夫大气既能以贯心脉，是营血之中亦大气所流通也，伤寒之证，其营卫皆为外寒所束，则大气内郁必膨胀而上逆冲肺，此又喘之所由来也。</strong> </p>
<p> <strong>【麻黄汤方】</strong>麻黄三两，桂枝三两去皮，甘草一两炙，杏仁七十个去皮尖。上四味以水九升，先煮麻黄减二升，去上沫，纳诸药煮取二升半，去渣温服八合（一升十合），复取微似汗，不须啜粥，余如桂枝法将息。 </p>
<p> <strong>麻黄发汗力甚猛烈，先煮之去其浮沫，因其沫中含有发表之猛力，去之所以缓麻黄发表之性也</strong>。麻黄不但善于发汗，且善利小便，外感之在太阳者，间有由经入府而留连不去者（<strong>凡太阳病多日不解者，皆是由经入府</strong>），以麻黄发其汗，则外感之在经者可解，以麻黄利其小便，则外感之由经入府者，亦可分消也。且麻黄又兼入手太阴能泻肺定喘，俾外感之由皮毛窜入肺者（肺主皮毛），亦清肃无遗。是以发太阳之汗者不但麻黄，而仲景定此方时独取麻黄也。<strong>桂枝味辛性温，亦具有发表之力，而其所发表者，惟在肌肉之间，故善托肌肉中之寒外出，且《神农本草经》谓其主上气咳逆吐吸（吸气甫入即吐出），是桂枝不但能佐麻黄发表，兼能佐麻黄入肺定喘也。</strong>杏仁味苦性温，《神农本草经》亦谓其主咳逆上气，是亦能佐麻黄定喘可知，而其苦降之性又善通小便，能佐麻黄以除太阳病之留连于府者，故又加之以为佐使也。至于甘草之甘缓，能缓麻黄发汗之猛烈，兼能解杏仁之小毒，即以填补（甘草属土能填补）出汗后之汗腺空虚也。药止四味，面面俱到，且又互相辅助，此诚非圣手莫办也。 </p>
<p> <strong>附∶用麻黄汤之变通法</strong> </p>
<p>人之禀赋随天地之气化为转移，古今之气化或有不同，则今人与古人之禀赋，其强弱浓薄偏阴偏阳之际不无差池，是以古方用于今日，正不妨因时制宜而为之变通加减也。 </p>
<p>麻黄汤原用解其外寒，服后遍体汗出，恶寒既愈，有其病从此遂愈者，间有从此仍不愈，后浸发热而转为阳明证者，其故何也？愚初为人诊病时，亦未解其故<strong>。后乃知服麻黄汤汗出后，其营卫内陷之热若还表随汗消散，则其病即愈。若其热不复还表而内陷益深，其热必将日增，此即太阳转阳明之病也。悟得此理后，再用麻黄汤时，必加知母数钱以解其内陷之热，主治伤寒无汗，服后未有不愈者矣（医方篇中有麻黄加知母汤可参观）。</strong>大青龙汤治伤寒无汗烦躁，是胸中先有内热，无所发泄，遂郁而作烦躁，故于解表药中加石膏以清内热。然麻黄与石膏并用，间有不汗之时。若用麻黄加知母汤，将知母重加数钱，其寒润之性入肺中化合而为汗，随麻黄以达于外，而烦躁自除矣。 </p>
<p>上所论者，麻黄汤原宜加知母矣。而间有不宜加者，此又不得不斟酌也。间有其人阳分虚者，又当于麻黄汤中加补气之药以助之出汗。 </p>
<p>一人年近四旬，身体素羸弱，于季冬得伤寒证，医者投以麻黄汤汗无分毫，求为延医，其脉似紧而不任重按，遂于麻黄汤中加生黄 、天花粉各五钱，一剂得汗而愈。 </p>
<p>一人亦年近四旬，初得外感，经医甫治愈，即出门作事，又重受外感，内外俱觉寒凉，头疼气息微喘，周身微形寒战，诊其脉六部皆无，重按亦不见，愚不禁骇然，问其心中除觉寒凉外别无所苦，知犹可治，不至有意外之虑，遂于麻黄汤原方中为加生黄 一两，服药后六脉皆出，周身得微汗，病遂愈。 </p>
<p>一人，年过三旬，身形素羸弱，又喜吸鸦片。于冬令得伤寒证，因粗通医学，自服麻黄汤，分毫无汗。 </p>
<p>求为诊视，脉甚微细，无紧象。遂即所用原方，为加生黄 五钱。服后得汗而愈。此二证皆用麻黄汤是不宜加知母，宜加黄 者也。 </p>
<p>尝治一少年，于季冬得伤寒证，其人阴分素亏，脉近六至，且甚弦细，身冷恶寒，舌苔淡白。延医诊视，医者谓脉数而弱，伤寒虽在初得，恐不可用麻黄强发其汗。此时愚应其近邻之聘，因邀愚至其家，与所延之医相商。愚曰∶“麻黄发汗之力虽猛，然少用则无妨，再辅以补正之品，自能稳妥奏功矣。”遂为疏方∶麻黄钱半，桂枝尖一钱，杏仁、甘草各钱半，又为加生怀山药、北沙参各六钱。嘱其煎汤服后，若至两点钟不出汗，宜服西药阿斯匹林二分许以助其出汗。后果如此服之，周身得汗而愈矣。 </p>
<p>曾治邻村李姓少年，得伤寒证已过旬日，表证未罢，时或恶寒，头犹微疼，舌苔犹白，心中微觉发热，小便色黄，脉象浮弦，重按似有力，此热入太阳之腑（膀胱）也。投以麻黄汤，为加知母八钱，滑石六钱，服后一汗而愈。 </p>
<p>此证虽在太阳之表与腑，实已连阳明矣。故方中重用知母以清阳明之热，而仍用麻黄解其表，俾其余热之未尽清者仍可由汗而消散，此所以一汗而愈也。至于《伤寒论》中载有其病重还太阳者，仍宜以麻黄汤治之，而愚遇此证，若用麻黄汤时亦必重加知母也。 </p>
<p>麻黄汤证有兼咽喉疼者，宜将方中桂枝减半，加天花粉六钱，射干三钱，若其咽喉疼而且肿者，麻黄亦宜减半，去桂枝再加生蒲黄三钱以消其肿，然如此加减，凉药重而表药轻，若服后过点半钟不出汗时，亦服西药阿斯匹林瓦许以助其汗；若服后汗仍不出时，宜阿斯匹林接续再服，以汗出为目标；若能遍体皆微见汗，则咽喉之疼肿皆愈矣。 </p>
<p> 麻黄汤证，若遇其人素有肺劳病者，宜于原方中加生怀山药、天门冬各八钱。 </p>
<p>麻黄汤证，若遇其人素有吐血病者，虽时已愈，仍宜去桂枝以防风二钱代之（吐血之证最忌桂枝），再加生杭芍三钱（按古之一两约折为今之三钱，且将一次所煎之汤分作三剂，则一剂之中当有麻黄三钱），然又宜因时、因地、因人细为斟酌，不必定以三钱为准也。如温和之时，汗易出少用麻黄即能出汗。严寒之时，汗难出必多用麻黄始能出汗，此因时也。又如大江以南之人，其地气候温暖，人之生于其地者，其肌肤浅薄，麻黄至一钱即可出汗，故南方所出医书有用麻黄不过一钱之语。至黄河南北，用麻黄约可以三钱为率。 </p>
<p>至东三省人，因生长于严寒之地，其肌肤颇强浓，须于三钱之外再将麻黄加重始能得汗，此因地也。至于地无论南北，时无论寒燠，凡其人之劳碌于风尘，与长居屋中者，其肌肤之浓薄强弱原自不同，即其汗之易出不易出，或宜多用麻黄，或宜少用麻黄，原不一致，此因人也。用古人之方者，岂可胶柱鼓瑟哉！ </p>
<h3 id="4-太阳与阳明合病麻黄汤证" class="article-heading"><a href="#4-太阳与阳明合病麻黄汤证" class="headerlink" title="4.太阳与阳明合病麻黄汤证"></a>4.太阳与阳明合病麻黄汤证<a class="article-anchor" href="#4-太阳与阳明合病麻黄汤证" aria-hidden="true"></a></h3><p> 《伤寒论》原文∶太阳与阳明合病，喘而胸满者不可下，宜麻黄汤主之。 </p>
<p>太阳与阳明合病，是太阳表证未罢，而又兼阳明之热也。其喘者风寒由皮毛袭肺也。其胸满者胸中大气因营卫闭塞，不能宣通而生  胀也。其言不可下者，因阳明仍连太阳，下之则成结胸，且其胸本发满，成结胸尤易，矧其阳明之热，仅在于经，亦断无可下之理，故谆谆以不可下示戒也。<strong>仍治以麻黄汤，是开其太阳而使阳明初生之热随汗而解也。</strong> </p>
<p> *<em>证兼阳明，而仍用麻黄汤主治，在古人禀赋敦浓，淡泊寡欲，服之可以有效。今人则禀赋薄弱，嗜好日多，强半阴亏，若遇此等证时，宜以薄荷代方中桂枝。若其热稍剧，而大便实者，又宜酌加生石膏（宜生用不可 用理详白虎汤下）数钱，方能有效。 *</em></p>
<h3 id="5-太阳温病麻杏甘石汤证" class="article-heading"><a href="#5-太阳温病麻杏甘石汤证" class="headerlink" title="5.太阳温病麻杏甘石汤证"></a>5.太阳温病麻杏甘石汤证<a class="article-anchor" href="#5-太阳温病麻杏甘石汤证" aria-hidden="true"></a></h3><p>至于温病，在上古时，原与中风、伤寒统名之为伤寒，是以秦越人《难经》有伤寒有五之说。至仲景着《伤寒论》，知温病初得之治法，原与中风、伤寒皆不同，故于太阳篇首即明分为三项，而于温病复详细论之，此仲景之医学，较上古有进步之处也。 </p>
<p>《伤寒论》原文∶太阳病，发热而渴，不恶寒者，为温病。若发汗已，身灼热者，名曰风温。风温为病，脉阴阳俱浮，自汗出，身重，多眠睡，息必鼾，语言难出。 </p>
<p>论温病之开端，亦冠以太阳病三字者，因温病亦必自太阳（此是足太阳非手太阳，彼谓温病入手经不入足经者，果何所据也）入也。然其化热最速，不过数小时即侵入阳明，是以不觉恶寒转发热而渴也。治之者不知其为温病，而误以热药发之，竟至汗出不解而转增其灼热，则即此不受热药之发表，可确定其名为风温矣。其脉阴阳俱浮者象风之飘扬也，自汗出者热随浮脉外透也，身重者身体经热酸软也，多眠睡者精神经热昏沉也，语言难出者，上焦有热而舌肿胀也。 </p>
<p>风温之外，又有湿温病与伏气化热温病，而提纲中止论风温者，因湿温及伏气化热之温，其病之起点亦恒为风所激发，故皆可以风温统之也。 </p>
<p>提纲中论风温之病状详矣，而提纲之后未列治法，后世以为憾事。及反复详细推之，乃知《伤寒论》中原有治温病之方，特因全书散佚，后经叔和编辑而错简在后耳。尝观《伤寒论》第六十二节云∶“发汗后，不可更行桂枝汤，汗出而喘，无大热者，可与麻黄杏仁甘草生石膏汤。”今取此节与温病提纲对观，则此节之所谓发汗后，即提纲之所谓若发汗也，此节之所谓喘，即提纲之所谓息必鼾也，由口息而喘者，由鼻息即鼾矣，此节之所谓无大热，即提纲之所谓身灼热也，盖其灼热犹在外表，心中仍无大热也，将此节之文与温病提纲一一比较，皆若合符节。 </p>
<p>夫中风、伤寒、温病特立三大提纲，已并列于篇首，至其后则于治中风治伤寒之方首仍加提纲，以彼例此，确知此节之文原为温病之方，另加提纲无疑，即麻杏甘石汤为治温病之方无疑也。盖当仲景时，人之治温病者，犹混温病于中风、伤寒之中，于病初得时，未细审其发热不恶寒，而以温热之药发之，是以汗后不解。或见其发热不恶寒，误认为病已传里，而竟以药下之，是以百六十三节，又有下后不可更行桂枝汤云云。所稍异者，一在汗后，一在下后，仲景恐人见其汗出再误认为桂枝证，故切戒其不可更行桂枝汤，而宜治以麻杏甘石汤。盖伤寒定例，凡各经病证误服他药后，其原病犹在者，仍可投以正治之原方，是以百零三节云，凡柴胡汤病证而下之，若柴胡证不罢者复与小柴胡汤。以此例彼，知麻杏甘石汤为救温病误治之方，实即治温病初得之主方，而欲用此方于今日，须将古方之分量稍有变通。 </p>
<p> <strong>【麻黄杏仁甘草石膏汤原方】</strong> 麻黄四两去节，杏仁五十个去皮尖，甘草二两，石膏八两碎绵裹。 </p>
<p>上四味以水七升，先煮麻黄减二升去上沫，纳诸药煮取二升，去渣温服一升。 </p>
<p><strong>方中之义，用麻黄协杏仁以定喘，伍以石膏以退热，热退其汗自止也。复加甘草者，取其甘缓之性，能调和麻黄、石膏，使其凉热之力溶和无间以相助成功，是以奏效甚捷也。</strong> </p>
<p>此方原治温病之汗出无大热者，若其证非汗出且热稍重者，用此方时，原宜因证为之变通，是以愚用此方时，石膏之分量恒为麻黄之十倍，或麻黄一钱、石膏一两，或麻黄钱半、石膏两半。遇有不出汗者，恐麻黄少用不致汗，服药后可服西药阿斯匹林瓦许以助其汗。若遇热重者，石膏又可多用。曾治白喉证及烂喉痧证（烂喉痧证必兼温病、白喉证，亦多微兼外感），麻黄用一钱，石膏恒重至二两，喉证最忌麻黄，而能多用石膏以辅弼之，则不惟不忌，转能借麻黄之力立见奇功也。 </p>
<p>至于肺病之起点，恒有因感受风温，其风邪稽留肺中化热铄肺，有时肺中作痒，即连连喘嗽者，亦宜投以此汤，清其久蕴之风邪，连服数剂其肺中不作痒，嗽喘自能减轻，再徐治以润肺清火利痰之剂，而肺病可除矣。盖此麻杏甘石汤之用处甚广，凡新受外感作喘嗽，及头疼、齿疼、两腮肿疼，其病因由于外感风热者皆可用之，惟方中药品之分量，宜因证变通耳。 </p>
<p> <strong>【附记】</strong>林××，年近五旬，因受风温，虽经医治愈，而肺中余热未清，致肺阴铄耗，酿成肺病，屡经医治无效。其脉一息五至，浮沉皆有力，自言喉连肺际，若觉痒则咳嗽顿发，剧时连嗽数十声，周身汗出，必吐出若干稠痰其嗽始止。问其心中常觉发热，大便燥甚，四五日一行。因悟其肺际作痒，即顿发咳嗽者，必其从前病时风邪由皮毛袭入肺中者，至今犹未尽除也。因其肺中风热相助为虐，宜以麻黄祛其风，石膏清其热，遂为开麻杏甘石汤方，麻黄用钱半，生石膏用两半，杏仁三钱，甘草二钱，煎服一剂，咳嗽顿愈。诊其脉仍有力，又为开善后之方，用生山药一两，北沙参、天花粉、天冬各五钱，川贝、射干、苏子、甘草各二钱，嘱其多服数剂，肺病可从此除根。后阅旬日，林××又求诊视，言先生去后，余服所开善后方，肺痒咳嗽仍然反复，遂仍服第一次方，至今已连服十剂，心中热已退，仍分毫不觉药凉，肺痒咳嗽皆愈，且饮食增加，大便亦不甚干燥。闻其所言，诚出愚意料之外也。再诊其脉已不数，仍似有力，遂将方中麻黄改用一钱，石膏改用一两，杏仁改用二钱，又加生怀山药六钱，俾煎汤接续服之，若服之稍觉凉时，即速停止，后连服七八剂似稍觉凉，遂停服，肺病从此竟愈。 </p>
<p> <strong>按:</strong>治肺劳投以麻黄杏仁甘草石膏汤，且用至二十余剂，竟将肺劳治愈，未免令阅者生疑，然此中固有精细之理由在也。盖肺病之所以难愈者，为治之者但治其目前所现之证，而不深究其病因也。如此证原以外感受风成肺劳，且其肺中作痒，犹有风邪存留肺中，且为日既久则为锢闭难出之风邪，非麻黄不能开发其锢闭之深，惟其性偏于热，于肺中蕴有实热者不宜，而重用生石膏以辅弼之，既可解麻黄之热，更可清肺中久蕴之热，以治肺热有风劳嗽者，原为正治之方，故服之立时见功。至于此药，必久服始能拔除病根，且久服麻黄、石膏而无流弊者，此中又有理由在，盖深入久锢之风邪，非屡次发之不能透，而伍以多量之石膏以为之反佐，俾麻黄之力惟旋转于肺脏之中，不至直达于表而为汗，此麻黄久服无弊之原因也。至石膏性虽寒凉，然其质重气轻，煎入汤剂毫无汁浆（无汁浆即是无质），其轻而且凉之气，尽随麻黄发表之力外出，不复留中而伤脾胃，此石膏久服无弊之原因也。所遇之证，非如此治法不愈，用药即不得不如此也。 </p>
<h3 id="6-太阳病大青龙汤证" class="article-heading"><a href="#6-太阳病大青龙汤证" class="headerlink" title="6.太阳病大青龙汤证"></a>6.太阳病大青龙汤证<a class="article-anchor" href="#6-太阳病大青龙汤证" aria-hidden="true"></a></h3><p> （附∶脉微弱汗出恶风及筋惕肉 治法） </p>
<p> 有太阳中风之脉，兼见太阳伤寒之脉者，大青龙汤所主之证是也。 </p>
<p>《伤寒论》原文∶太阳中风，脉浮紧，发热，恶寒，身疼痛，不汗出而烦躁，大青龙汤主之。若脉微弱，汗出恶风者，不可服，服则厥逆，筋惕肉 ，此为逆也。 </p>
<p> <strong>【大青龙汤方】</strong>麻黄六两去节，桂枝二两去皮，甘草二两炙，杏仁五十个去皮尖，生姜三两切，大枣十二枚擘。石膏如鸡子大碎（如鸡子大当有今之三两）。 </p>
<p>上七味，以水九升先煮麻黄减二升，去上沫，纳诸药煮取三升，去滓温服一升，取微似汗，汗出多者温粉扑之。一服汗者停后服。汗多亡阳遂虚，恶风烦躁，不得眠也。 </p>
<p>此大青龙汤所主之证，原系胸中先有蕴热，又为风寒锢其外表，致其胸中之蕴热有蓄极外越之势。而其锢闭之风寒，而犹恐芍药苦降酸敛之性，似于发汗不宜，而代以石膏，且多用之以浓其力，其辛散凉润之性，既能助麻、桂达表，又善化胸中蕴蓄之热为汗，随麻、桂透表而出也，为有云腾致雨之象，是以名为大青龙也。至于脉微弱汗出恶风者，原系胸中大气虚损，不能固摄卫气，即使有热亦是虚阳外浮，若误投以大青龙汤，人必至虚者益虚，其人之元阳因气分虚极而欲脱，遂致肝风萌动而筋惕肉 也。夫大青龙汤既不可用，遇此证者自当另有治法，拟用生黄 、生杭芍各五钱，麻黄钱半，煎汤一次服下，此用麻黄以逐其外感，黄  以补其气虚，芍药以清其虚热也。为方中有黄 以补助气分，故麻黄仍可少用也。若其人已误服大青龙汤，而大汗亡阳，筋惕肉 者，宜去方中麻黄加净萸肉一两。 </p>
<p>《伤寒论》原文∶伤寒脉浮缓，身不疼，但重，乍有轻时，无少阴证者，大青龙汤发之。 </p>
<p>细思此节之文，知所言之证原系温病，而节首冠以伤寒二字者，因中风、温病在本书之定例，均可名为伤寒也。凡外感之脉多浮，以其多兼中风也。前节言伤寒脉浮紧，是所中者为凛冽之寒风，是中风兼伤寒也。 </p>
<p>后节言伤寒脉浮缓，知所中者非凛冽之寒风，当为柔和之温风，既中柔和之温风，则即成风温矣。是以病为伤寒必胸中烦躁而后可用石膏，至温病其胸中不烦躁，亦恒可用石膏，且其身不疼但重，伤寒第六节温病提纲中，原明言身重此明征也。况其证乍有轻时，若在伤寒必不复重用石膏，惟温病虽有轻时，亦可重用石膏。又伤寒初得有少阴证，若温病则始终无少阴证（少阴证有寒有热，此言无少阴证，指少阴之寒证而言，少阴寒证断不可用大青龙汤，至少阴热证，原为伏气化热窜入少阴，虽在初得亦可治以大青龙汤，此又不可不知），此尤不为伤寒而为温病之明征也。由此观之，是此节原为治温病者说法，欲其急清燥热以存真阴为先务也。至愚用此方治温病时，恒以薄荷代方中桂枝，尤为稳妥。 </p>
<p>凡发汗所用之药，其或凉或热，贵与病适宜。其初得病寒者宜用热药发其汗，初得病热者宜用凉药发其汗。如大青龙汤证，若投以麻黄汤则以热济热，恒不能出汗，即或出汗其病不惟不解，转益增烦躁，惟于麻、桂汤中去芍药，重加石膏多于麻、桂数倍，其凉润轻散之性，与胸中之烦躁化合自能作汗，矧有麻黄之善透表者以助之，故服后复杯之顷，即可周身得汗也。 </p>
<p>曾治一人冬日得伤寒证，胸中异常烦躁，医者不识为大青龙汤证，竟投以麻黄汤，服后分毫无汗，胸中烦躁益甚，自觉屋隘莫能容，诊其脉洪滑而浮，治以大青龙汤，为加天花粉八钱，服后五分钟，周身汗出如洗，病若失。</p>
<p>或问∶服桂枝汤者，宜微似有汗，不可令如水流漓，病必不除，服麻黄汤者，复取微似汗，知亦不可令汗如水流漓也。今于大青龙汤中加花粉，服汤后竟汗出如洗而病若失者何也？答曰∶善哉问也，此中原有妙理，非此问莫能发之。凡伤寒、温病，皆忌伤其阴分，桂枝汤证与麻黄汤证，禁过发汗者恐伤其阴分也。 </p>
<p>至大青龙汤证，其胸中蕴有燥热，得重量之石膏则化合而为汗，其燥热愈深者，化合之汗愈多，非尽量透发于外，其燥热即不能彻底清肃，是以此等汗不出则已，出则如时雨沛然莫可遏抑。盖麻黄、桂枝等汤，皆用药以祛病，得微汗则药力即能胜病，是以无事过汗以伤阴分。至大青龙汤乃合麻、桂为一方，又去芍药之酸收，益以石膏之辛凉，其与胸中所蕴之燥热化合，犹如冶红之铁沃之以水，其热气自然蓬勃四达，此乃调燮其阴阳，听其自汗，此中精微之理，与服桂枝、麻黄两汤不可过汗者，迥不侔也。 </p>
<p>或问∶大青龙汤证，当病之初得何以胸中即蕴此大热？答曰∶此伤寒中伏气化热证也（温病中有伏气化热，伤寒中亦有伏气化热）。因从前所受外寒甚轻，不能遽病，惟伏藏于三焦脂膜之中，阻塞升降之气化，久而化热，后又因薄受外感之激动，其热陡发，窜入胸中空旷之府，不汗出而烦躁，夫胸中原为太阳之府，为其犹在太阳，是以其热虽甚而仍可汗解也。 </p>
<h3 id="7-太阳病小青龙汤证" class="article-heading"><a href="#7-太阳病小青龙汤证" class="headerlink" title="7.太阳病小青龙汤证"></a>7.太阳病小青龙汤证<a class="article-anchor" href="#7-太阳病小青龙汤证" aria-hidden="true"></a></h3><p>《伤寒论》原文∶伤寒表不解，心下有水气，干呕，发热而咳，或渴，或利，或噎，或小便不利，少腹满，或喘者，小青龙汤主之。 </p>
<p>水散为气，气可复凝为水。心下不曰停水，而曰有水气，此乃饮水所化之留饮，形虽似水而有粘滞之性，又与外感互相胶漆，是以有以下种种诸病也。干呕者水气粘滞于胃口也，发热者水气变为寒饮，迫心肺之阳外越也，咳者水气浸入肺中也，渴者水气不能化津液上潮也，利者水气溜入大肠作泻也，噎者水气变为寒痰梗塞咽喉也，小便不利少腹满者，水气凝结膨胀于下焦也，喘者肺中分支细管皆为水气所弥漫也。 </p>
<p> <strong>【小青龙汤原方】</strong>麻黄三两去节，桂枝三两去皮，芍药三两，五味子半升，干姜三两切，甘草三两炙，细辛三两，半夏半升汤洗。 </p>
<p>上八味，以水一斗先煮麻黄，减二升去上沫，纳诸药煮取三升，去滓温服一升。若微利者，去麻黄，加荛花如鸡子大熬（炒也），令赤色；若渴者，去半夏加栝蒌根三两；若噎者，去麻黄加附子一枚炮；若小便不利少腹满者，去麻黄加茯苓四两；若喘者去麻黄加杏仁半升。 </p>
<p> <strong>按</strong>∶荛花近时无用者，《医宗金鉴》注，谓系芫花之类，攻水之力甚峻，用五分可令人下数十次，当以茯苓代之。又噎字，注疏家多以呃逆解之，字典中原有此讲法，然观其去麻黄加附子，似按寒痰凝结梗塞咽喉解法，方与所加之药相宜。 </p>
<p><strong>【后世所用小青龙汤分量】</strong>麻黄二钱，桂枝尖二钱，芍药三钱，五味子钱半，干姜一钱，甘草钱半，细辛一钱，半夏二钱，煎一盅作一次服。</p>
<p>小青龙汤所兼主诸病，喘居其末，而后世治外感痰喘者，实以小青龙汤为主方，是小青龙汤为外感中治痰饮之剂，实为理肺之剂也。肺主呼吸，其呼吸之机关在于肺叶之 辟，其 辟之机自如，喘病自愈。是以陈修园谓∶小青龙汤当以五味、干姜、细辛为主药，盖五味子以司肺之  ，干姜以司肺之辟，细辛以发动其辟活泼之机，故小青龙汤中诸药皆可加减，独此三味不可加减。<strong>按∶</strong>陈氏此论甚当，至其谓细辛能发动  辟活泼之灵机，此中原有妙理。盖细辛人皆知为足少阴之药，故伤寒少阴证多用之，然其性实能引足少阴与手少阴相交，是以少阴伤寒，心肾不交而烦躁者宜用之，又能引诸药之力上达于脑，是以阴寒头疼者必用之，且其含有龙脑气味，能透发神经使之灵活，自能发动肺叶 辟之机使灵活也。</p>
<p>邹润安谓∶凡风气寒气，根据于精血、津液、便溺、涕唾以为患者，并能曳而出之，使相离而不相附，审斯则小青龙汤中之用细辛，亦所以除水气中之风寒也。</p>
<p>仲景之方，用五味即用干姜，诚以外感之证皆忌五味，而兼痰嗽者尤忌之，以其酸敛之力甚大，能将外感之邪锢闭肺中永成劳嗽，惟济之以干姜至辛之味，则无碍。诚以五行之理，辛能胜酸，《内经》有明文也。徐氏《本草百种注》中论之甚详。而愚近时临证品验，则另有心得，盖五味之皮虽酸，其仁则含有辛味，以仁之辛济皮之酸，自不至因过酸生弊，是以愚治劳嗽，恒将五味捣碎入煎，少佐以射干、牛蒡诸药即能奏效，不必定佐以干姜也。</p>
<p>特是医家治外感痰喘喜用麻黄，而以小青龙汤治外感之喘，转去麻黄加杏仁，恒令用者生疑。近见有彰明登诸医报而议其非者，以为既减去麻黄，将恃何者以治外感之喘乎？不知《神农本草经》谓桂枝主上气咳逆，吐吸，是桂枝原能降气定喘也。诚以喘虽由于外感，亦恒兼因元气虚损不能固摄，麻黄虽能定喘，其得力处在于泻肺，恐于元气素虚者不宜，是以不取麻黄之泻肺，但取桂枝之降肺，更加杏仁能降肺兼能利痰祛邪之品以为之辅佐，是以能稳重建功也。</p>
<p>愚初为人诊病时，亦不知用也。犹忆岁在乙酉，邻村李××，三十余，得外感痰喘证，求为延医。其人体丰，素有痰饮，偶因感冒风寒，遂致喘促不休，表里俱无大热，而精神不振，略一合目即昏昏如睡，胸膈又似满闷，不能饮食，舌苔白腻，其脉滑而濡，至数如常。投以散风清火利痰之剂，数次无效。继延他医数人延医，皆无效。迁延日久，势渐危险，复商治于愚。愚谂一老医皮××，年近八旬，隐居渤海之滨，为之介绍延至。诊视毕，曰∶“此易治，小青龙汤证也。”遂开小青龙汤原方，加杏仁三钱，仍用麻黄一钱。</p>
<p>一剂喘定。继用苓桂术甘汤加天冬、浓朴，服两剂全愈。</p>
<p>愚从此知小青龙汤之神妙。自咎看书未到，遂广阅《伤寒论》诸家注疏，至喻嘉言《尚论篇》论小青龙汤处，不觉狂喜起舞，因叹曰∶“使愚早见此名论，何至不知用小青龙汤也。”从此以后，凡遇外感喘证可治以小青龙汤者，莫不投以小青龙汤。而临证细心品验，知外感痰喘之挟热者，其肺必胀，当仿《金匮》用小青龙汤之加石膏，且必重加生石膏方效。迨至癸巳，李××又患外感痰喘，复求愚为延医，其证脉大略如前，而较前热盛。投以小青龙汤去麻黄，加杏仁三钱，为其有热又加生石膏一两。服后，其喘立止。药力歇后，而喘仍如故。连服两剂皆然。此时皮姓老医已没，无人可以质正，愚方竭力筹思，将为变通其方，其岳家沧州为送医至，愚即告退。后经医数人，皆延自远方，服药月余，竟至不起。</p>
<p>愚因反复研究，此证非不可治，特用药未能吻合，是以服药终不见效。徐灵胎谓∶“龙骨之性，敛正气而不敛邪气”，故《伤寒论》方中，仲景于邪气未尽者，亦用之。外感喘证服小青龙汤愈而仍反复者，正气之不敛也。遂预拟一方，用龙骨、牡蛎（皆不 ）各一两以敛正气，苏子、清半夏各五钱以降气利痰，名之曰从龙汤，谓可用于小青龙汤之后。</p>
<p>平均小青龙汤之药性，当以热论。而外感痰喘之证又有热者十之八九，是以愚用小青龙汤三十余年，未尝一次不加生石膏。即所遇之证分毫不觉热，亦必加生石膏五六钱，使药性之凉热归于平均。若遇证之觉热，或脉象有热者，则必加生石膏两许或一两强。若因其脉虚用人参于汤中者，即其脉分毫无热，亦必加生石膏两许以辅之，始能受人参温补之力。至其证之或兼烦躁，或表里壮热者，又宜加生石膏至两半或至二两，方能奏效。盖如此多用石膏，不惟治外感之热且以解方中药性之热也。为有石膏以监制麻黄，若遇脉之实者，仍宜用麻黄一钱，试举一案以征明之。</p>
<p>堂姊丈褚××，体丰气虚，素多痰饮，薄受外感，即大喘不止，医治无效，旬日喘始愈，偶与愚言及，若甚恐惧。愚曰∶此甚易治，顾用药何如耳。《金匮》小青龙加石膏汤，为治外感痰喘之神方，辅以拙拟从龙汤，则其功愈显，若后再喘时，先服小青龙汤加石膏，若一剂喘定，继服从龙汤一两剂，其喘必不反复。若一剂喘未定，小青龙加石膏汤可服至两三剂，若犹未全愈，继服从龙汤一两剂必能全愈。若服小青龙加石膏汤，喘止旋又反复，再服不效者，继服从龙汤一两剂必效。遂录两方赠之，褚××甚欣喜如获异珍。</p>
<p>后用小青龙汤时，畏石膏不敢多加，虽效实无捷效，偶因外感较重喘剧，连服小青龙两剂，每剂加生石膏三钱，喘不止而转增烦躁。急迎为诊视，其脉浮沉皆有力，遂即原方加生石膏一两，煎汤服后其喘立止，烦躁亦愈，继又服从龙汤两剂以善其后。</p>
<p><strong>按</strong>∶小青龙汤以驱邪为主，从龙汤以敛正为主。至敛正之药，惟重用龙骨、牡蛎，以其但敛正气而不敛邪气也（观《伤寒论》中仲景用龙骨牡蛎之方可知）。又加半夏、牛蒡以利痰，苏子以降气，芍药清热兼利小便，以为余邪之出路，故先服小青龙汤病减去十之八九，即可急服从龙汤以收十全之功也。</p>
<p>寒温中，皆有痰喘之证，其剧者甚为危险。医者自出私智治之，皆不能效，惟治以小青龙汤，或治以小青龙加石膏汤，则可随手奏效。然寒温之证，兼喘者甚多，而有有痰无痰，与虚实轻重之分，又不必定用小青龙汤也。今即愚所经验者，缕析条分，胪列于下，以备治外感作喘者之采用。</p>
<p>（一）气逆迫促，喘且呻，或兼肩息者，宜小青龙汤减麻黄之半，加杏仁。热者加生石膏。</p>
<p>（二）喘状如前，而脉象无力者，宜小青龙汤去麻黄，加杏仁，再加人参、生石膏。若其脉虚而兼数者，宜再加知母。</p>
<p>（三）喘不至呻，亦不肩息，唯吸难呼易，苦上气，其脉虚而无力或兼数者，宜拙拟滋阴清燥汤。</p>
<p>（四）喘不甚剧，呼吸无声，其脉实而至数不数者，宜小青龙汤原方加生石膏。若脉数者，宜减麻黄之半，加生石膏、知母。</p>
<p>（五）喘不甚剧，脉洪滑而浮，舌苔白浓，胸中烦热者，宜拙拟寒解汤。服后自然汗出，其喘即愈。</p>
<p>（六）喘不甚剧，脉象滑实，舌苔白浓，或微兼黄者，宜白虎汤少加薄荷叶。</p>
<p>（七）喘而发热，脉象洪滑而实，舌苔白或兼黄者，宜白虎汤加栝蒌仁。</p>
<p>（八）喘而发热，其脉象确有实热，至数兼数，重按无力者，宜白虎加人参，再加川贝、苏子。若虚甚者，宜以生山药代粳米。</p>
<p>（九）喘而结胸者，宜酌其轻重，用《伤寒论》中诸陷胸汤、丸，或拙拟荡胸汤以开其结，其喘自愈。</p>
<p>（十）喘而烦躁，胸中满闷，不至结胸者，宜越婢加半夏汤，再加栝蒌仁。若在暑热之时，宜以薄荷叶代方中麻黄。</p>
<p>至于麻黄汤证恒兼有微喘者，服麻黄汤原方即愈。业医者大抵皆知，似无庸愚之赘言。然服药后喘虽能愈，不能必其不传阳明。惟于方中加知母数钱，则喘愈而病亦必愈。</p>
<p>若遇脉象虚者，用小青龙汤及从龙汤时，皆宜加参，又宜酌加天冬，以调解参性之热，然如此佐以人参、天冬，仍有不足恃之时。曾治一人年近六旬，痰喘甚剧，脉则浮弱不堪重按，其心中则颇觉烦躁，投以小青龙汤去麻黄加杏仁，又加生石膏一两，野台参四钱，天冬六钱，俾煎汤一次服下，然仍恐其脉虚不能胜药，预购生杭萸肉（药局中之山萸肉多用酒拌蒸熟令色黑，其酸敛之性大减，殊非所宜）三两，以备不时之需。乃将药煎服后，气息顿平，阅三点钟，忽肢体颤动，遍身出汗，又似作喘，实则无气以息，心怔忡莫支，诊其脉如水上浮麻，莫辨至数，急将所备之萸肉急火煎数沸服下，汗止精神稍定，又添水煮透，取浓汤一大盅服下，脉遂复常，怔忡喘息皆愈。继于从龙汤中加萸肉一两，野台参三钱，天冬六钱，煎服两剂，痰喘不再反复。</p>
<p><strong>按</strong>∶<strong>此证为元气将脱，有危在顷刻之势，重用山萸肉即可随手奏效者，因人之脏腑惟肝主疏泄，人之元气将脱者，恒因肝脏疏泄太过，重用萸肉以收敛之，则其疏泄之机关可使之顿停，即元气可以不脱，此愚从临证实验而得，知山萸肉救脱之力十倍于参、 也。因屡次重用之，以挽回人命于顷刻之间，因名之为回生山茱萸汤</strong>。</p>
<p><strong>【后世所用小青龙汤分量】</strong>麻黄二钱，桂枝尖二钱，芍药三钱，五味子钱半，干姜一钱，甘草钱半，细辛一钱，半夏二钱，煎一盅作一次服。</p>
<p>小青龙汤所兼主诸病，喘居其末，而后世治外感痰喘者，实以小青龙汤为主方，是小青龙汤为外感中治痰饮之剂，实为理肺之剂也。肺主呼吸，其呼吸之机关在于肺叶之 辟，其 辟之机自如，喘病自愈。是以陈修园谓∶小青龙汤当以五味、干姜、细辛为主药，盖五味子以司肺之  ，干姜以司肺之辟，细辛以发动其辟活泼之机，故小青龙汤中诸药皆可加减，独此三味不可加减。<strong>按∶</strong>陈氏此论甚当，至其谓细辛能发动  辟活泼之灵机，此中原有妙理。盖细辛人皆知为足少阴之药，故伤寒少阴证多用之，然其性实能引足少阴与手少阴相交，是以少阴伤寒，心肾不交而烦躁者宜用之，又能引诸药之力上达于脑，是以阴寒头疼者必用之，且其含有龙脑气味，能透发神经使之灵活，自能发动肺叶 辟之机使灵活也。</p>
<p>邹润安谓∶凡风气寒气，根据于精血、津液、便溺、涕唾以为患者，并能曳而出之，使相离而不相附，审斯则小青龙汤中之用细辛，亦所以除水气中之风寒也。</p>
<p>仲景之方，用五味即用干姜，诚以外感之证皆忌五味，而兼痰嗽者尤忌之，以其酸敛之力甚大，能将外感之邪锢闭肺中永成劳嗽，惟济之以干姜至辛之味，则无碍。诚以五行之理，辛能胜酸，《内经》有明文也。徐氏《本草百种注》中论之甚详。而愚近时临证品验，则另有心得，盖五味之皮虽酸，其仁则含有辛味，以仁之辛济皮之酸，自不至因过酸生弊，是以愚治劳嗽，恒将五味捣碎入煎，少佐以射干、牛蒡诸药即能奏效，不必定佐以干姜也。</p>
<p>特是医家治外感痰喘喜用麻黄，而以小青龙汤治外感之喘，转去麻黄加杏仁，恒令用者生疑。近见有彰明登诸医报而议其非者，以为既减去麻黄，将恃何者以治外感之喘乎？不知《神农本草经》谓桂枝主上气咳逆，吐吸，是桂枝原能降气定喘也。诚以喘虽由于外感，亦恒兼因元气虚损不能固摄，麻黄虽能定喘，其得力处在于泻肺，恐于元气素虚者不宜，是以不取麻黄之泻肺，但取桂枝之降肺，更加杏仁能降肺兼能利痰祛邪之品以为之辅佐，是以能稳重建功也。</p>
<p>愚初为人诊病时，亦不知用也。犹忆岁在乙酉，邻村李××，三十余，得外感痰喘证，求为延医。其人体丰，素有痰饮，偶因感冒风寒，遂致喘促不休，表里俱无大热，而精神不振，略一合目即昏昏如睡，胸膈又似满闷，不能饮食，舌苔白腻，其脉滑而濡，至数如常。投以散风清火利痰之剂，数次无效。继延他医数人延医，皆无效。迁延日久，势渐危险，复商治于愚。愚谂一老医皮××，年近八旬，隐居渤海之滨，为之介绍延至。诊视毕，曰∶“此易治，小青龙汤证也。”遂开小青龙汤原方，加杏仁三钱，仍用麻黄一钱。</p>
<p>一剂喘定。继用苓桂术甘汤加天冬、浓朴，服两剂全愈。</p>
<p>愚从此知小青龙汤之神妙。自咎看书未到，遂广阅《伤寒论》诸家注疏，至喻嘉言《尚论篇》论小青龙汤处，不觉狂喜起舞，因叹曰∶“使愚早见此名论，何至不知用小青龙汤也。”从此以后，凡遇外感喘证可治以小青龙汤者，莫不投以小青龙汤。而临证细心品验，知外感痰喘之挟热者，其肺必胀，当仿《金匮》用小青龙汤之加石膏，且必重加生石膏方效。迨至癸巳，李××又患外感痰喘，复求愚为延医，其证脉大略如前，而较前热盛。投以小青龙汤去麻黄，加杏仁三钱，为其有热又加生石膏一两。服后，其喘立止。药力歇后，而喘仍如故。连服两剂皆然。此时皮姓老医已没，无人可以质正，愚方竭力筹思，将为变通其方，其岳家沧州为送医至，愚即告退。后经医数人，皆延自远方，服药月余，竟至不起。</p>
<p>愚因反复研究，此证非不可治，特用药未能吻合，是以服药终不见效。徐灵胎谓∶“龙骨之性，敛正气而不敛邪气”，故《伤寒论》方中，仲景于邪气未尽者，亦用之。外感喘证服小青龙汤愈而仍反复者，正气之不敛也。遂预拟一方，用龙骨、牡蛎（皆不 ）各一两以敛正气，苏子、清半夏各五钱以降气利痰，名之曰从龙汤，谓可用于小青龙汤之后。</p>
<p>平均小青龙汤之药性，当以热论。而外感痰喘之证又有热者十之八九，是以愚用小青龙汤三十余年，未尝一次不加生石膏。即所遇之证分毫不觉热，亦必加生石膏五六钱，使药性之凉热归于平均。若遇证之觉热，或脉象有热者，则必加生石膏两许或一两强。若因其脉虚用人参于汤中者，即其脉分毫无热，亦必加生石膏两许以辅之，始能受人参温补之力。至其证之或兼烦躁，或表里壮热者，又宜加生石膏至两半或至二两，方能奏效。盖如此多用石膏，不惟治外感之热且以解方中药性之热也。为有石膏以监制麻黄，若遇脉之实者，仍宜用麻黄一钱，试举一案以征明之。</p>
<p>堂姊丈褚××，体丰气虚，素多痰饮，薄受外感，即大喘不止，医治无效，旬日喘始愈，偶与愚言及，若甚恐惧。愚曰∶此甚易治，顾用药何如耳。《金匮》小青龙加石膏汤，为治外感痰喘之神方，辅以拙拟从龙汤，则其功愈显，若后再喘时，先服小青龙汤加石膏，若一剂喘定，继服从龙汤一两剂，其喘必不反复。若一剂喘未定，小青龙加石膏汤可服至两三剂，若犹未全愈，继服从龙汤一两剂必能全愈。若服小青龙加石膏汤，喘止旋又反复，再服不效者，继服从龙汤一两剂必效。遂录两方赠之，褚××甚欣喜如获异珍。</p>
<p>后用小青龙汤时，畏石膏不敢多加，虽效实无捷效，偶因外感较重喘剧，连服小青龙两剂，每剂加生石膏三钱，喘不止而转增烦躁。急迎为诊视，其脉浮沉皆有力，遂即原方加生石膏一两，煎汤服后其喘立止，烦躁亦愈，继又服从龙汤两剂以善其后。</p>
<p><strong>按</strong>∶小青龙汤以驱邪为主，从龙汤以敛正为主。至敛正之药，惟重用龙骨、牡蛎，以其但敛正气而不敛邪气也（观《伤寒论》中仲景用龙骨牡蛎之方可知）。又加半夏、牛蒡以利痰，苏子以降气，芍药清热兼利小便，以为余邪之出路，故先服小青龙汤病减去十之八九，即可急服从龙汤以收十全之功也。</p>
<p>寒温中，皆有痰喘之证，其剧者甚为危险。医者自出私智治之，皆不能效，惟治以小青龙汤，或治以小青龙加石膏汤，则可随手奏效。然寒温之证，兼喘者甚多，而有有痰无痰，与虚实轻重之分，又不必定用小青龙汤也。今即愚所经验者，缕析条分，胪列于下，以备治外感作喘者之采用。</p>
<p>（一）气逆迫促，喘且呻，或兼肩息者，宜小青龙汤减麻黄之半，加杏仁。热者加生石膏。</p>
<p>（二）喘状如前，而脉象无力者，宜小青龙汤去麻黄，加杏仁，再加人参、生石膏。若其脉虚而兼数者，宜再加知母。</p>
<p>（三）喘不至呻，亦不肩息，唯吸难呼易，苦上气，其脉虚而无力或兼数者，宜拙拟滋阴清燥汤。</p>
<p>（四）喘不甚剧，呼吸无声，其脉实而至数不数者，宜小青龙汤原方加生石膏。若脉数者，宜减麻黄之半，加生石膏、知母。</p>
<p>（五）喘不甚剧，脉洪滑而浮，舌苔白浓，胸中烦热者，宜拙拟寒解汤。服后自然汗出，其喘即愈。</p>
<p>（六）喘不甚剧，脉象滑实，舌苔白浓，或微兼黄者，宜白虎汤少加薄荷叶。</p>
<p>（七）喘而发热，脉象洪滑而实，舌苔白或兼黄者，宜白虎汤加栝蒌仁。</p>
<p>（八）喘而发热，其脉象确有实热，至数兼数，重按无力者，宜白虎加人参，再加川贝、苏子。若虚甚者，宜以生山药代粳米。</p>
<p>（九）喘而结胸者，宜酌其轻重，用《伤寒论》中诸陷胸汤、丸，或拙拟荡胸汤以开其结，其喘自愈。</p>
<p>（十）喘而烦躁，胸中满闷，不至结胸者，宜越婢加半夏汤，再加栝蒌仁。若在暑热之时，宜以薄荷叶代方中麻黄。</p>
<p>至于麻黄汤证恒兼有微喘者，服麻黄汤原方即愈。业医者大抵皆知，似无庸愚之赘言。然服药后喘虽能愈，不能必其不传阳明。惟于方中加知母数钱，则喘愈而病亦必愈。</p>
<p>若遇脉象虚者，用小青龙汤及从龙汤时，皆宜加参，又宜酌加天冬，以调解参性之热，然如此佐以人参、天冬，仍有不足恃之时。曾治一人年近六旬，痰喘甚剧，脉则浮弱不堪重按，其心中则颇觉烦躁，投以小青龙汤去麻黄加杏仁，又加生石膏一两，野台参四钱，天冬六钱，俾煎汤一次服下，然仍恐其脉虚不能胜药，预购生杭萸肉（药局中之山萸肉多用酒拌蒸熟令色黑，其酸敛之性大减，殊非所宜）三两，以备不时之需。乃将药煎服后，气息顿平，阅三点钟，忽肢体颤动，遍身出汗，又似作喘，实则无气以息，心怔忡莫支，诊其脉如水上浮麻，莫辨至数，急将所备之萸肉急火煎数沸服下，汗止精神稍定，又添水煮透，取浓汤一大盅服下，脉遂复常，怔忡喘息皆愈。继于从龙汤中加萸肉一两，野台参三钱，天冬六钱，煎服两剂，痰喘不再反复。</p>
<p><strong>按</strong>∶<strong>此证为元气将脱，有危在顷刻之势，重用山萸肉即可随手奏效者，因人之脏腑惟肝主疏泄，人之元气将脱者，恒因肝脏疏泄太过，重用萸肉以收敛之，则其疏泄之机关可使之顿停，即元气可以不脱，此愚从临证实验而得，知山萸肉救脱之力十倍于参、 也。因屡次重用之，以挽回人命于顷刻之间，因名之为回生山茱萸汤。</strong></p>
<p>其人若素有肺病常咳血者，用小青龙汤时，又当另有加减，宜去桂枝留麻黄，又宜于加杏仁、石膏之外，再酌加天冬数钱，盖咳血及吐衄之证，最忌桂枝，而不甚忌麻黄，以桂枝能助血分之热也。忆岁在癸卯，近族舅母刘媪，年过五旬，曾于初春感受风寒，愚为诊视疏方中有桂枝，服后一汗而愈，因其方服之有效，恐其或失，粘于壁上以俟再用。至暮春又感受风温，遂取其方自购药服之，服后遂至吐血，治以凉血降胃之药，连服数剂始愈。</p>
<h3 id="8-太阳病旋复花代赭石汤证" class="article-heading"><a href="#8-太阳病旋复花代赭石汤证" class="headerlink" title="8.太阳病旋复花代赭石汤证"></a>8.太阳病旋复花代赭石汤证<a class="article-anchor" href="#8-太阳病旋复花代赭石汤证" aria-hidden="true"></a></h3><p>心下停有水气可作干呕咳喘，然水气仍属无形不至于痞硬也。乃至伤寒或因汗吐下伤其中焦正气，致冲气肝气皆因中气虚损而上干，迫搏于心下作痞硬，且其外呼之气必噫而后出者，则非小青龙汤所能治矣，而必须治以旋复花代赭石汤。</p>
<p>《伤寒论》原文∶伤寒发汗，若吐若下解后，心下痞硬，噫气不除者，旋复代赭石汤主之。</p>
<p><strong>【旋复代赫石汤方】</strong>旋复花三两，人参二两，生姜五两切，代赭石一两，大枣十二枚擘，甘草三两炙，半夏半升洗。</p>
<p>上七味，以水一斗煮取六升，去滓再煮取三升，温服一升，日三服。</p>
<p>人之胃气，其最重之责任在传送饮食，故以息息下行为顺。乃此证因汗吐下伤其胃气，则胃气不能下行，或更转而上逆。下焦之冲脉（为奇经八脉之一），原上隶阳明，因胃气上逆，遂至引动冲气上冲，更助胃气上逆。且平时肝气原能助胃消食，至此亦随之上逆，团结于心下痞而且硬，阻塞呼吸之气不能上达，以致噫气不除，噫气者强呼其气外出之声也。此中原有痰涎与气相凝滞，故用旋复花之逐痰水除胁满者，降胃兼以平肝，又辅以赭石、半夏降胃即以镇冲，更伍以人参、甘草、大枣、生姜以补助胃气之虚，与平肝降胃镇冲之品相助为理，奏功自易易也。</p>
<p>赭石最善平肝、降胃、镇冲，在此方中当得健将，而只用一两，折为今之三钱，三分之则一剂中只有一钱，如此轻用必不能见效。是以愚用此方时，轻用则六钱，重用则一两，盖如此多用，不但取其能助旋复、半夏以平肝、降胃、镇冲也，且能助人参以辅助正气。盖人参虽善补气，而实则性兼升浮，惟借赭石之重坠以化其升浮，则人参补益之力下行可至涌泉，非然者但知用人参以补气，而其升浮之性转能补助逆气，而分毫不能补助正气，是用之不如不用也。是以愚从屡次经验以来，知此方中之赭石，即少用亦当为人参之三倍也。</p>
<p>旋复花，《神农本草经》谓其味咸，主结气、胁下满、惊悸、除水。为其味咸，有似朴硝，故有软坚下行之功，是以有以上种种之功效。敝邑（盐山）武帝台污所产旋复花，其味咸而且辛，用以平肝、降胃、开痰、利气诚有殊效。</p>
<p>王姓童子，十二三岁，于晨起忽左半身手足不遂，知其为痰瘀经络，致气血不能流通也。时蓄有自制半夏若干，及所采武帝台旋复花若干，先与以自制半夏，俾为末徐徐服之，服尽六两病愈弱半，继与以武帝台旋复花，俾其每用二钱半，煎汤服之，日两次，旬日全愈。盖因其味咸而兼辛，则其利痰开瘀之力当益大，是以用之有捷效也。夫咸而兼辛之旋复花，原为罕有之佳品，至其味微咸而不甚苦者，药局中容或有之，用之亦可奏效。若并此种旋复花亦无之，用此方时，宜将方中旋复花减半，多加赭石数钱，如此变通其方亦权可奏效也。</p>
<p>或问∶人之呼吸惟在肺中，旋复代赭石汤证，其痞硬在于心下，何以妨碍呼吸至噫气不除乎？答曰∶肺者发动呼吸之机关也，至呼吸气之所及，非仅在于肺也，是以肺管有分支下连于心，再下则透膈连于肝，再下则由肝连于包肾之脂膜以通于胞室（胞室男女皆有），是以女子妊子其脐带连于胞室，而竟能母呼子亦呼，母吸子亦吸，斯非气能下达之明征乎？由斯知心下痞硬，所阻之气虽为呼吸之气，实自肺管分支下达之气也。</p>
<h3 id="9-太阳病大陷胸汤证" class="article-heading"><a href="#9-太阳病大陷胸汤证" class="headerlink" title="9.太阳病大陷胸汤证"></a>9.太阳病大陷胸汤证<a class="article-anchor" href="#9-太阳病大陷胸汤证" aria-hidden="true"></a></h3><p>又有痰气之凝结，不在心下而在胸中者。其凝结之痰气，填满于胸膈，至窒塞其肺中之呼吸几至停止者，此为结胸之险证，原非寻常药饵所能疗治。</p>
<p>《伤寒论》原文∶太阳病脉浮而动数。浮则为风，数则为热。动则为痛，数则为虚。头痛发热，微盗汗出，而反恶寒者，表未解也。医反下之，动数变迟，膈内拒痛，胃中空虚，客气动膈，短气躁烦，心中懊 ，阳气内陷，心下因硬，则为结胸，大陷胸汤主之。</p>
<p>脉浮热犹在表，原当用辛凉之药发汗以解其表，乃误认为热已入里，而以药下之，其胸中大气因下而虚，则外表之风热即乘虚而入，与上焦痰水互相凝结于胸膺之间，以填塞其空旷之府，是以成结胸之证。不但觉胸中满闷异常，即肺中呼吸亦觉大有滞碍。其提纲中既言其脉数则为热，而又言数则为虚者，盖人阴分不虚者，总有外感之热，其脉未必即数，今其热犹在表，脉之至数已数，故又因其脉数，而断其为虚也。至于因结胸而脉变为迟者，非因下后热变为凉也，盖人之脏腑中有实在瘀积，阻塞气化之流通者，其脉恒现迟象，是以大承气汤证，其脉亦迟也。膈内拒痛者，胸中大气与痰水凝结之气，互相撑胀而作痛，按之则其痛益甚，是以拒按也。胃中空虚，客气动膈者，因下后胃气伤损，气化不能息息下行（胃气所以传送饮食故以息息下行为顺），而与胃相连之冲脉（冲脉之上源与胃相连），其气遂易于上干，至鼓动膈膜而转排挤呼吸之气，使不得上升是以短气也。烦躁者，因表热内陷于胸中，扰乱其心君之火故烦躁也。</p>
<p>懊者，上干之气欲透膈而外越故懊 也。</p>
<p><strong>【大陷胸汤方】</strong>大黄六两去皮，芒硝一升，甘遂一钱匕为末。</p>
<p>上三味，以水六升先煮大黄，取二升，去渣，纳芒硝煮一、两沸，纳甘遂末，温服一升，得快利、止后服，所谓一钱匕者，俾匕首作扁方形，将药末积满其上，重可至一钱耳。</p>
<p>结胸之证，虽填塞于胸中异常满闷，然纯为外感之风热内陷，与胸中素蓄之水饮结成，纵有客气上干至于动膈，然仍阻于膈而未能上达，是以若枳实、浓朴，一切开气之药皆无须用。惟重用大黄、芒硝以开痰而清热，又虑大黄、芒硝之力虽猛，或难奏效于顷刻，故又少佐以甘遂，其性以攻决为用，异常迅速，与大黄、芒硝化合为方，立能清肃其空旷之府使毫无障碍，制此方者乃霹雳手段也。</p>
<p>甘遂之性，《神农本草经》原谓其有毒。忆愚初学医时，曾遍尝诸药以求其实际，一日清晨嚼服生甘遂一钱，阅一点钟未觉瞑眩，忽作水泻连连下行近十次，至巳时吃饭如常，饭后又泻数次，所吃之饭皆泻出，由此悟得利痰之药，当推甘遂为第一。后以治痰迷心窍之疯狂，恒恃之成功，其极量可至一钱强，然非其脉大实，不敢轻投，为其性至猛烈，是以大陷胸汤中所用之甘遂，折为今之分量，一次所服者只一分五厘，而能导引大黄、芒硝直透结胸病之中坚，俾大黄、芒硝得施其药力于瞬息之顷，此乃以之为向导，少用即可成功，原无须乎多也。</p>
<p>甘遂之性，原宜作丸散，若入汤剂，下咽即吐出，是以大陷胸汤方必将药煎成，而后纳甘遂之末于其中也。</p>
<p>甘遂之性，初服之恒可不作呕吐，如连日服即易作呕吐，若此方服初次病未尽除而需再服者，宜加生赭石细末二钱，用此汤药送服，即可不作呕吐。</p>
<p>用大陷胸汤治结胸原有捷效，后世治结胸证敢用此方者，实百中无二三。一畏方中甘遂有毒，一疑提纲论脉处，原明言数则为虚，恐不堪此猛烈之剂。夫人之畏其方不敢用者，愚实难以相强，然其方固可通变也。《伤寒论》大陷胸汤之前，原有大陷胸丸，方系大黄半斤，葶苈半升熬，杏仁半升去皮尖熬黑，芒硝半升。</p>
<p>上四味，捣筛二味，次纳杏仁、芒硝，研如脂，和散，取如弹丸一枚，别捣甘遂末一钱匕、白蜜二合，水二升，煮取一升，温顿服之。</p>
<p>此方所主之证，与大陷胸汤同，因其兼有颈强如柔痉状，故于大陷胸汤中加葶苈、杏仁，和以白蜜，连渣煮服，因其病上连颈欲药力缓缓下行也。今欲于大陷胸汤中减去甘遂，可将大陷胸丸中之葶苈及前治噫气不除方中之赭石，各用数钱加于大陷胸汤中，则甘遂不用亦可奏效。夫赭石饶有重坠之力前已论之，至葶苈则味苦善降，性近甘遂而无毒，药力之猛烈亦远逊于甘遂，其苦降之性，能排逐溢于肺中之痰水使之迅速下行，故可与赭石共享以代甘遂也。</p>
<p>至大陷胸汤如此加减用者，若犹畏其力猛，愚又有自拟之方以代之，即医方篇之荡胸汤是也。此荡胸汤方不但无甘遂，并无大黄，用以代大陷胸汤莫不随手奏效，故敢笔之于书以公诸医界也。</p>
<h3 id="10-太阳病小陷胸汤证" class="article-heading"><a href="#10-太阳病小陷胸汤证" class="headerlink" title="10.太阳病小陷胸汤证"></a>10.太阳病小陷胸汤证<a class="article-anchor" href="#10-太阳病小陷胸汤证" aria-hidden="true"></a></h3><p>（附∶白散方）</p>
<p>《伤寒论》大陷胸汤后，又有小陷胸汤以治结胸之轻者，盖其证既轻，治之之方亦宜轻矣。</p>
<p>《伤寒论》原文∶小结胸病，正在心下，按之则痛，脉浮滑者，小陷胸汤主之。按心下之处，注疏家有谓在膈上者，有谓在膈下者，以理推之实以膈上为对。盖膈上为太阳部位，膈下则非太阳部位。且小结胸之前（百三十九节）谓∶“太阳病重发汗，而复下之，不大便五、六日，舌上燥而渴，日晡所小有潮热，从心下至少腹，硬满而痛不可近者，大陷胸汤主之，”观此大陷胸汤所主之病，亦有从下之文，则知心上仍属胸中无疑义也。</p>
<p><strong>【小陷胸汤方】</strong>黄连一两，半夏半升汤洗，栝蒌实大者一枚。</p>
<p>上三味，以水六升，先煮栝蒌取三升，去渣，纳诸药，煮取二升，去渣，分温三服。</p>
<p>此证乃心君之火炽盛，铄耗心下水饮结为热痰（脉现滑象，是以知为热痰，若但有痰而不热，当现为濡象矣），而表阳又随风内陷，与之互相胶漆，停滞于心下为痞满，以杜塞心下经络，俾不流通，是以按之作痛也。为其病因由于心火炽盛，故用黄连以宁熄心火，兼以解火热之团结，又佐以半夏开痰兼能降气，栝蒌涤痰兼以清热，其药力虽远逊于大陷胸汤，而以分消心下之痞塞自能胜任有余也。</p>
<p>然用此方者，须将栝蒌细切，连其仁皆切碎，方能将药力煎出。</p>
<p>此证若但痰饮痞结于心下，而脉无滑热之象者，可治以拙拟荡胸汤，惟其药剂宜斟酌减轻耳。</p>
<p>小结胸之外，又有寒实结胸，与小结胸之因于热者迥然各异，其治法自当另商。《伤寒论》谓∶宜治以三物小陷胸汤。又谓∶白散亦可服。三物小陷胸汤《伤寒论》中未载，注疏家或疑即小陷胸汤，谓系从治之法。不知所谓从治者，如纯以热治凉，恐其格拒不受，而于纯热之中少用些些凉药为之作引也，若纯以凉治凉，是犹冰上积冰，其凝结不益坚乎？由斯知治寒实结胸，小陷胸汤断不可服，而白散可用也。爰录其方于下。</p>
<p><strong>【白散方】</strong>桔梗三分，巴豆一分去皮心熬黑研如脂，贝母三分。</p>
<p>上三味为散，纳巴豆，更于臼中杵之，以白饮和服，强人半钱匕，羸者减半，病在膈上必吐，在膈下必利，不利进热粥一杯，利过不止，进冷粥一杯。</p>
<p><strong>按</strong>∶方中几分之分，当读为去声，原无分量多少，如方中桔梗、贝母各三分，巴豆一分，即桔梗、贝母之分量皆比巴豆之分量多两倍，而巴豆仅得桔梗及贝母之分量三分之一也。巴豆味辛性热以攻下为用，善开冷积，是以寒实结胸当以此为主药，而佐以桔梗、贝母者，因枯梗不但能载诸药之力上行，且善开通肺中诸气管使呼吸通畅也。至贝母为治嗽要药，而实善开胸膺之间痰气郁结。至巴豆必炒黑而后用者，因巴豆性至猛烈，炒至色黑可减其猛烈之性，然犹不敢多用，所谓半钱匕者，乃三药共和之分量，折为今之分量为一分五厘，其中巴豆之分量仅二厘强，身形羸弱者又宜少用，可谓慎之又慎也。</p>
<p>白散方中桔梗、贝母，其分量之多少无甚关系，至巴豆为方中主药，所用仅二厘强，纵是药力猛烈，亦难奏效，此盖其分量传写有误也，愚曾遇有寒实结胸，但用巴豆治愈一案，爰详细录出以征明之。</p>
<p>一人年近三旬，胸中素多痰饮，平时呼吸其喉间恒有痰声。时当孟春上旬，冒寒外出，受凉太过，急急还家，即卧床上，歇息移时，呼之吃饭不应，视之有似昏睡，呼吸之间痰声漉漉，手摇之使醒，张目不能言，自以手摩胸际，呼吸大有窒碍。延医治之，以为痰厥，概治以痰厥诸方皆无效。及愚视之，抚其四肢冰冷，其脉沉细欲无，因晓其家人曰∶此寒实结胸证，非用《伤寒论》白散不可。遂急购巴豆去皮及心，炒黑捣烂，纸裹数层，压去其油（药局中名为巴豆霜，恐药局制不如法，故自制之），秤准一分五厘，开水送下，移时胸中有开通之声，呼吸顿形顺利，可作哼声，进米汤半碗。翌晨又服一剂，大便通下，病大轻减，脉象已起，四肢已温，可以发言，至言从前精神昏愦似无知觉，此时觉胸中似满闷。遂又为开干姜、桂枝尖、人参、浓朴诸药为一方，俾多服数剂以善其后。</p>
<p>如畏巴豆之猛烈不敢轻用，愚又有变通之法，试再举一案以明之。</p>
<p>一妇人年近四旬，素患寒饮，平素喜服干姜、桂枝等药。时当严冬，因在冷屋察点屋中家具为时甚久，忽昏仆于地，舁诸床上，自犹能言，谓适才觉凉气上冲遂至昏仆，今则觉呼吸十分努力气息始通，当速用药救我，言际忽又昏愦，气息几断。时愚正在其村为他家治病，急求为诊视，其脉微细若无，不足四至，询知其素日禀赋及此次得病之由，知其为寒实结胸无疑，取药无及，急用胡椒（辛热之品能开寒结）三钱捣碎，煎两三沸，徐徐灌下，顿觉呼吸顺利，不再昏厥。遂又为疏方，干姜、生怀山药各六钱，白术、当归各四钱，桂枝尖、半夏、甘草各三钱，浓朴、陈皮各二钱，煎服两剂，病愈十之八九。又即原方略为加减，俾多服数剂以善其后。</p>
<h3 id="11-太阳病大黄黄连泻心汤证" class="article-heading"><a href="#11-太阳病大黄黄连泻心汤证" class="headerlink" title="11.太阳病大黄黄连泻心汤证"></a>11.太阳病大黄黄连泻心汤证<a class="article-anchor" href="#11-太阳病大黄黄连泻心汤证" aria-hidden="true"></a></h3><p>诸陷胸汤、丸及白散之外，又有泻心汤数方，虽曰泻心实亦治胸中之病，盖陷胸诸方所治者，胸中有形之痰水为病，诸泻心汤所治之病，胸中无形之气化为病也。</p>
<p>《伤寒论》原文∶心下痞，按之濡，其脉关上浮者，大黄黄连泻心汤主之。</p>
<p><strong>【大黄黄连泻心汤方】</strong>大黄二两，黄连一两。</p>
<p>上二味，以麻沸汤二升渍之，须臾绞去渣，分温再服。</p>
<p>人之上焦如雾。上焦者膈上也，所谓如雾者，心阳能蒸腾上焦之湿气作云雾而化水，缘三焦脂膜以下达于膀胱也。乃今因外感之邪气深陷胸中，与心火蒸腾之气抟结于心下而作痞，故用黄连以泻心火，用大黄以除内陷之外邪，则心下之痞者开，自能还其上焦如雾之常矣。至于大黄、黄连不用汤煮，而俱以麻沸汤渍之者，是但取其清轻之气以治上，不欲取其重浊之汁以攻下也。</p>
<h3 id="12-太阳病附子泻心汤证" class="article-heading"><a href="#12-太阳病附子泻心汤证" class="headerlink" title="12.太阳病附子泻心汤证"></a>12.太阳病附子泻心汤证<a class="article-anchor" href="#12-太阳病附子泻心汤证" aria-hidden="true"></a></h3><p>（附∶自拟变通方）</p>
<p>心下痞病，有宜并凉、热之药为一方，而后能治愈者，《伤寒论》附子泻心汤所主之病是也。试再详论之。</p>
<p>《伤寒论》原文∶心下痞，而复恶寒汗出者，附子泻心汤主之。</p>
<p><strong>【附子泻心汤方】</strong>大黄二两，黄连、黄芩各一两，附子一枚炮去皮破（别煮取汁）。</p>
<p>上四味，切前三味以麻沸汤二升渍之，须臾绞去滓，纳附子汁，分温再服。</p>
<p>附子泻心汤所主之病，其心下之痞与大黄黄连泻心汤所主之病同，因其复恶寒，且汗出，知其外卫之阳不能固摄，且知其阳分虚弱不能抗御外寒也。夫太阳之根底在于下焦水府，故于前方中加附子以补助水府之元阳，且以大黄、黄连治上，但渍以麻沸汤，取其清轻之气易于上行也。以附子治下，则煎取浓汤，欲其重浊之汁易于下降也。是以如此寒热殊异之药，浑和为剂，而服下热不妨寒，寒不妨热，分途施治，同时奏功，此不但用药之妙具其精心，即制方之妙亦几令人不可思议也。</p>
<p>附子泻心汤之方虽妙，然为其大寒大热并用，医者恒不敢轻试。而愚对于此方原有变通之法，似较平易易用。其方无他，即用黄  以代附子也。盖太阳之府原有二，一在膀胱、一在胸中，而胸中所积之大气，实与太阳外表之卫气有息息密切之关系。气原属阳，胸中大气一虚，不但外卫之气虚不能固摄，其外卫之阳，亦遂因之衰微而不能御寒，是以汗出而且恶寒也。用黄  以补助其胸中大气，则外卫之气固，而汗可不出，即外卫之阳亦因之壮旺而不畏寒矣。盖用附子者，所以补助太阳下焦之府；用黄者所以补助太阳上焦之府，二府之气化原互相流通也。爰审定其方于下，以备采用。</p>
<p>大黄三钱、黄连二钱、生箭 三钱。</p>
<p>前二味，用麻沸汤渍取清汤多半盅，后一味，煮取浓汤少半盅，浑和作一次温服。</p>
<p>或问∶凡人脏腑有瘀，恒忌服补药，因补之则所瘀者益锢闭也，今此证既心下瘀而作痞，何以复用黄以易附子乎？答曰∶凡用药开瘀，将药服下必其脏腑之气化能营运其破药之力始能奏效，若但知重用破药以破瘀，恒有将其气分破伤而瘀转不开者，是以人之有瘀者，固忌服补气之药，而补气之药若与开破之药同用，则补气之药转能助开破之药，俾所瘀者速消。</p>
<h3 id="13-太阳病炙甘草汤证" class="article-heading"><a href="#13-太阳病炙甘草汤证" class="headerlink" title="13.太阳病炙甘草汤证"></a>13.太阳病炙甘草汤证<a class="article-anchor" href="#13-太阳病炙甘草汤证" aria-hidden="true"></a></h3><p>陷胸、泻心诸方，大抵皆治外感之实证，乃有其证虽属外感，而其人内亏实甚者，则《伤寒论》中炙甘草汤所主之证是也。</p>
<p>《伤寒论》原文∶伤寒脉结代，心动悸，炙甘草汤主之。</p>
<p>脉之跳动，偶有止时，其止无定数者为结，言其脉结而不行，是以中止也；止有定数者曰代，言其脉至此即少一跳动，必需他脉代之也。二脉虽皆为特别病脉，然实有轻重之分，盖结脉止无定数，不过其脉偶阻于气血凝滞之处，而有时一止，是以为病犹轻；至代脉则止有定数，是脏腑中有一脏之气内亏，不能外达于脉之部位，是以为病甚重也。其心动悸者，正其结代脉之所由来也。</p>
<p><strong>【炙甘草汤方】</strong>甘草四两炙，生姜三两切，桂枝三两去皮，人参二两，生地黄一斤，阿胶二两，麦门冬半升，麻子仁半升，大枣三十枚擘。</p>
<p>上九味，以清酒七升，水八升，先煮八味取三升，去滓纳胶，烊化消尽，温服一升，日三服，一名复脉汤。</p>
<p>炙甘草汤之用意甚深，而注疏家则谓，方中多用富有汁浆之药。为其心血亏少，是以心中动悸以致脉象结代，故重用富有汁浆之药，以滋补心血，为此方中之宗旨，不知如此以论此方，则浅之乎视此方矣。试观方中诸药，惟生地黄（即干地黄）重用一斤，地黄原补肾药也，惟当时无熟地黄，多用又恐其失于寒凉，故煮之以酒七升、水八升，且酒水共十五升，而煮之减去十二升，是酒性原热，而又复久煮，欲变生地黄之凉性为温性者，欲其温补肾脏也。盖脉之跳动在心，而脉之所以跳动有力者，实赖肾气上升与心气相济，是以伤寒少阴病，因肾为病伤，遏抑肾中气化不能上与心交，无论其病为凉为热，而脉皆微弱无力，是明征也。由斯观之，是炙甘草汤之用意，原以补助肾中之气化，俾其壮旺上升，与心中之气化相济救为要着也。至其滋补心血，则犹方中兼治之副作用也，犹此方中所缓图者也。</p>
<p>方中人参原能助心脉跳动，实为方中要药，而只用二两，折为今之六钱，再三分之一，剂中只有人参二钱，此恐分量有误，拟加倍为四钱则奏效当速也。然人参必用党参，而不用辽参，盖辽参有热性也。</p>
<p>脉象结代而兼有阳明实热者，但治以炙甘草汤恐难奏功，宜借用白虎加人参汤，以炙甘草汤中生地黄代方中知母，生怀山药代方中粳米。曾治一叟，年近六旬，得伤寒证，四五日间表里大热，其脉象洪而不实，现有代象，舌苔白而微黄，大便数日未行。为疏方，用生石膏三两，大生地一两，野台参四钱，生怀山药六钱，甘草三钱，煎汤三盅，分三次温饮下，将三次服完，脉已不代，热退强半，大便犹未通下，遂即原方减去石膏五钱，加天冬八钱，仍如从前煎服，病遂全愈。</p>
<p>炙甘草汤虽结代之脉并治，然因结轻代重，故其制方之时注重于代，纯用补药。至结脉恒有不宜纯用补药，宜少加开通之药始与病相宜者。近曾在津治一钱姓壮年，得伤寒证，三四日间延为诊视，其脉象洪滑甚实，或七八动一止，或十余动一止，其止皆在左部，询其得病之由，知系未病之前曾怒动肝火，继又出门感寒，遂得斯病，因此知其左脉之结乃肝气之不舒也。为疏方，仍白虎加人参汤加减，生石膏细末四两，知母八钱，以生山药代粳米用六钱，野台参四钱，甘草三钱，外加生莱菔子四钱捣碎，煎汤三盅，分三次温服下。结脉虽除，而脉象仍有余热，遂即原方将石膏减去一两，人参、莱菔子各减一钱，仍如前煎服，其大便从前四日未通，将药三次服完后，大便通下，病遂全愈。此次所用之方中不以生地黄代知母者，因地黄之性与莱菔子不相宜也。</p>
<p>愚治寒温证不轻用降下之品，其人虽热入阳明之府，若无大便燥硬，欲下不下之实征，亦恒投以大剂白虎汤清其热，热清大便恒自通下。是以愚日日临证，白虎汤实为常用之品，承气汤恒终岁不一用也。</p>
<p>一叟，年过六旬，大便下血，医治三十余日病益进，日下血十余次，且多血块，精神昏愦。延为诊视，其脉洪实异常，至数不数，惟右部有止时，其止无定数乃结脉也。其舌苔纯黑，知系外感大实之证，从前医者但知治其便血，不知治其外感实热可异也。投以白虎加人参汤，方中生石膏重用四两，为其下血日久，又用生山药一两以代方中粳米，取其能滋阴补肾，兼能固元气也。煎汤三盅，分三次温服下，每次送服广三七细末一钱，如此日服一剂，两日血止，大便犹日行数次，脉象之洪实大减，而其结益甚，且腹中觉胀。</p>
<p>询其病因，知得于恼怒之后，遂改用生莱菔子五钱，而佐以白芍、滑石、天花粉、甘草诸药（外用鲜白茅根切碎四两煮三四沸，取其汤以代水煎药），服一剂胀消，脉之至数调匀，毫无结象而仍然有力，大便滑泻已减半，再投以拙拟滋阴清燥汤（方系生怀山药、滑石各一两，生杭芍六钱，甘草三钱），一剂泻止，脉亦和平。观上所录二案，知结脉现象未必皆属内亏，恒有因气分不舒，理其气即可愈者。</p>
<p>又有脉非结代，而若现雀啄之象者，此亦气分有所阻隔也。曾治一少妇素日多病，于孟春中旬得伤寒，四五日表里俱壮热，其舌苔白而中心微黄，毫无津液，脉搏近六至，重按有力，或十余动之后，或二十余动之后，恒现有雀啄之象，有如雀之啄粟，恒连二三啄也。其呼吸外出之时，恒似有所龃龉而不能畅舒。细问病因，知其平日司家中出入账目，其姑察账甚严，未病之先，因账有差误，曾被责斥，由此知其气息不顺及脉象之雀啄，其原因皆由此也。问其大便自病后未行，遂仍治以前案钱姓方，将生石膏减去一两，为其津液亏损，为加天花粉八钱，亦煎汤三盅分三次温服下，脉象已近和平，至数调匀如常，呼吸亦顺，惟大便犹未通下，改用滋阴、润燥、清火之品，服两剂大便通下全愈。</p>
<h3 id="14-太阳病桃核承气汤证" class="article-heading"><a href="#14-太阳病桃核承气汤证" class="headerlink" title="14.太阳病桃核承气汤证"></a>14.太阳病桃核承气汤证<a class="article-anchor" href="#14-太阳病桃核承气汤证" aria-hidden="true"></a></h3><p>以上所论伤寒太阳篇，诸方虽不一致，大抵皆治太阳在经之病者也。至治太阳在府之病其方原无多，而治太阳府病之至剧者，则桃核承气汤是也。试再进而详论之。</p>
<p>《伤寒论》原文∶太阳病不解，热结膀胱，其人如狂，血自下，下者愈。其外不解者尚未可攻，当先解其外。外解已，但少腹急结者，乃可攻之，宜桃核承气汤。</p>
<p><strong>【桃核承气汤方】</strong>桃仁五十个去皮尖，桂枝二两去皮，大黄四两去皮，芒硝二两，甘草二两炙。</p>
<p>上五味，以水七升，煮取二升半，去滓纳芒硝，更上火微沸，下火，先食温服五合，日三服，当微利。</p>
<p>此证乃外感之热，循三焦脂膜下降结于膀胱，膀胱上与胞室之脂膜相连，其热上蒸，以致胞室亦蕴有实热血蓄而不行，且其热由任脉上窜，扰乱神明，是以其人如狂也。</p>
<p>然病机之变化无穷，若其胞室之血蓄极而自下，其热即可随血而下，是以其病可愈。若其血蓄不能自下，且有欲下不下之势，此非攻之使下不可。惟其外表未解，或因下后而外感之热复内陷，故又宜先解其外表而后可攻下也。</p>
<p>大黄∶味苦、气香、性凉，原能开气破血，为攻下之品，然无专入血分之药以引之，则其破血之力仍不专，方中用桃仁者，取其能引大黄之力专入血分以破血也。徐灵胎云∶桃花得三月春和之气以生，而花色鲜明似血，故凡血郁、血结之疾，不能自调和畅达者，桃仁能入其中而和之散之，然其生血之功少，而去瘀之功多者何也？盖桃核本非血类，故不能有所补益，若瘀血皆已败之血，非生气不能流通，桃之生气在于仁，而味苦又能开泄，故能逐旧而不伤新也。至方中又用桂枝者，亦因其善引诸药入血分，且能引诸药上行以清上焦血分之热，则神明自安而如狂者可愈也。</p>
<p>特是，用桃核承气汤时，又须细加斟酌，其人若素日少腹恒觉 胀，至此因外感之激发，而 胀益甚者，当防其素有瘀血，若误用桃核承气汤下之，则所下者，必紫色成块之血，其人血下之后，十中难救一二。</p>
<p>若临证至不得已必须用桃核承气汤时，须将此事帮助以免病家之误会也。</p>
<p>热结膀胱之证，不必皆累及胞室蓄血也。人有病在太阳旬余不解，午前稍轻，午后则肢体酸懒、头目昏沉、身似灼热、转畏寒凉、舌苔纯白、小便赤涩者，此但热结膀胱而胞室未尝蓄血也。此当治以经府双解之剂，宜用鲜白茅根锉细二两，滑石一两，共煮五六沸取清汤一大盅，送服西药阿斯匹林瓦许，周身得汗，小便必然通利，而太阳之表里俱清矣。</p>
<h3 id="15-太阳阳明合病桂枝加葛根汤证" class="article-heading"><a href="#15-太阳阳明合病桂枝加葛根汤证" class="headerlink" title="15.太阳阳明合病桂枝加葛根汤证"></a>15.太阳阳明合病桂枝加葛根汤证<a class="article-anchor" href="#15-太阳阳明合病桂枝加葛根汤证" aria-hidden="true"></a></h3><p>伤寒之传经，自太阳而阳明，然二经之病恒互相连带，不能划然分为两界也。是以太阳之病有兼阳明者，此乃太阳入阳明之渐也，桂枝加葛根汤所主之病是也。</p>
<p>《伤寒论》原文∶太阳病，项背强KT KT （音 ），反汗出恶风者，桂枝加葛根汤主之。</p>
<p><strong>【桂枝加葛根汤方】</strong>桂枝二两去皮，芍药二两，甘草二两炙，生姜三两切，大枣十二枚擘，葛根四两。</p>
<p>上六味，以水七升纳诸药煮取三升，去滓温服一升，不须啜粥，余如桂枝法将息及禁忌。</p>
<p>太阳主皮毛，阳明主肌肉，人身之筋络于肌肉之中，为其热在肌肉，筋被热铄有拘挛之意，有似短羽之鸟，伸颈难于飞举之状，故以KT KT  者状之也。至葛根性善醒酒（葛花尤良，古有葛花醒酲汤），其凉而能散可知。且其能鼓胃中津液上潮以止消渴，若用以治阳明之病，是借阳明府中之气化，以逐阳明在经之邪也，是以其奏效自易易也。</p>
<h3 id="16-太阳阳明合病葛根汤证" class="article-heading"><a href="#16-太阳阳明合病葛根汤证" class="headerlink" title="16.太阳阳明合病葛根汤证"></a>16.太阳阳明合病葛根汤证<a class="article-anchor" href="#16-太阳阳明合病葛根汤证" aria-hidden="true"></a></h3><p>桂枝加葛根汤是治太阳兼阳明之有汗者。至太阳兼阳明之无汗者，《伤寒论》又另有治法。其方即葛根汤。</p>
<p>《伤寒论》原文，太阳病，项背强KT KT ，无汗恶风者，葛根汤主之。</p>
<p><strong>【葛根汤方】</strong>葛根四两，麻黄三两去节，桂枝二两去皮，芍药二两，甘草二两炙，生姜三两切，大枣十二枚擘。</p>
<p>上七味 咀，以水一斗，先煮麻黄、葛根减二升，去沫纳诸药，煎取三升，去渣温服一升，复取微似汗，不须啜粥，余如桂枝汤法将息及禁忌。</p>
<p>陈古愚曰∶桂枝加葛根汤与此汤，俱治太阳经 之病，太阳之经 在背，经云∶“邪入于 ，腰脊乃强。”师于二方皆云治项背KT KT ，KT KT  者，小鸟羽短，欲飞不能飞，而伸颈之象也。但前方治汗出，是邪从肌腠而入 ，故主桂枝；此方治无汗，是邪从肤表而入 ，故主麻黄。然邪既入  ，肌腠亦病，方中取桂枝汤全方加葛根、麻黄，亦肌表两解之治，与桂枝二麻黄一汤同意而用却不同，微乎微乎！</p>
<h3 id="17-阳明病葛根黄连黄芩汤证" class="article-heading"><a href="#17-阳明病葛根黄连黄芩汤证" class="headerlink" title="17.阳明病葛根黄连黄芩汤证"></a>17.阳明病葛根黄连黄芩汤证<a class="article-anchor" href="#17-阳明病葛根黄连黄芩汤证" aria-hidden="true"></a></h3><p>上所论二方，皆治太阳与阳明合病之方也。乃有其病原属太阳，误治之后，而又纯属阳明者，葛根黄芩黄连汤所主之病是也。</p>
<p>《伤寒论》原文∶太阳病桂枝证，医反下之，利遂不止，脉促者，表未解也，喘而汗出者，葛根黄芩黄连汤主之。</p>
<p><strong>【葛根黄连黄芩汤方】</strong>葛根半斤，甘草二两炙，黄芩三两，黄连三两。</p>
<p>上四味，以水八升，先煮葛根减二升，纳诸药煮取二升，去渣，分温再服。</p>
<p>促脉与结、代之脉皆不同，注疏诸家多谓，脉动速时一止者曰促。夫促脉虽多见于速脉之中，而实非止也。譬如，人之行路，行行且止，少停一步复行，是结、代也。又譬如人之奔驰，急急速走，路中偶遇不平，足下恒因有所龃龉，改其步武，而仍然奔驰不止，此促脉也。是以促脉多见于速脉中也。凡此等脉，多因外感之热内陷，促其脉之跳动加速，致脉管有所拥挤，偶现此象，名之为促，若有人催促之使然也。故方中重用芩、连，化其下陷之热，而即用葛根之清轻透表者，引其化而欲散之热尽达于外，则表里俱清矣。且喘为肺病，汗为心液，下陷之热既促脉之跳动改其常度，复迫心肺之阳外越，喘而且汗，由斯知方中芩、连，不但取其能清外感内陷之热，并善清心肺之热，而汗喘自愈也。</p>
<p>况黄连性能浓肠，又为治下利之要药乎。若服药后，又有余热利不止者，宜治以拙拟滋阴宣解汤。</p>
<p>陆九芝曰∶温热之与伤寒所异者，伤寒恶寒，温热不恶寒耳。恶寒为太阳主证，不恶寒为阳明主证，仲景于此分之最严。恶寒而无汗用麻黄，恶寒而有汗用桂枝，不恶寒而有汗且恶热者用葛根。阳明之葛根，即太阳之桂枝也，所以达表也。葛根黄连黄芩汤中之芩、连，即桂枝汤中之芍药也，所以安里也。桂枝协麻黄治恶寒之伤寒，葛根协芩、连治不恶寒之温热，其方为伤寒、温热之分途，任后人审其病之为寒为热而分用之。尤重在芩、连之苦，不独可降可泻，且合苦以坚之之义，坚毛窍可以止汗，坚肠胃可以止利，所以葛根黄芩黄连汤又有下利不止之治，一方而表里兼清，此则药借病用，本不专为下利设也。乃后人视此方若舍下利一证外，更无他用者何也！</p>
<p>用此方为阳明温热发表之药可为特识，然葛根发表力甚微，若遇证之无汗者，当加薄荷叶三钱，始能透表出汗，试观葛根汤治项背强KT KT  无汗恶风者，必佐以麻、桂可知也。当仲景时薄荷尚未入药，前曾论之。究之清轻解肌之品，最宜于阳明经病之发表，且于温病初得者，不仅薄荷，若连翘、蝉蜕其性皆与薄荷相近，而当仲景时，于连翘止知用其根（即连轺赤小豆汤中之连轺）以利小便，而犹不知用连翘以发表。</p>
<p>至于古人用蝉，但知用蚱蝉，是连其全身用之，而不知用其退有皮以达皮之妙也。盖连翘若单用一两，能于十二小时中使周身不断微汗。若止用二三钱于有薄荷剂中，亦可使薄荷发汗之力绵长。至蝉蜕若单用三钱煎服，分毫不觉有发表之力，即可周身得微汗，且与连翘又皆为清表温疹之妙品以辅佐薄荷奏功，故因论薄荷而连类及之。</p>
<p><strong>【附录】后世用葛根黄芩黄连汤分量</strong></p>
<p>葛根（四钱） 甘草（一两炙） 黄芩（一钱五分） 黄连（一钱五分）</p>
<p>不下利者，去黄连加知母三钱。无汗者，加薄荷叶、蝉蜕各钱半。</p>
<h3 id="18-阳明病白虎汤证" class="article-heading"><a href="#18-阳明病白虎汤证" class="headerlink" title="18.阳明病白虎汤证"></a>18.阳明病白虎汤证<a class="article-anchor" href="#18-阳明病白虎汤证" aria-hidden="true"></a></h3><p>上所论有葛根诸方，皆治阳明在经之病者也。至阳明在府之病，又当另议治法，其治之主要，自当以白虎汤为称首也。</p>
<p>《伤寒论》原文∶伤寒脉浮滑，此表有热里有寒，白虎汤主之。（此节载太阳篇）</p>
<p>此脉象浮而且滑，夫滑则为热入里矣，乃滑而兼浮，是其热未尽入里，半在阳明之府，半在阳明之经也。在经为表，在府为里，故曰表有热里有寒。《内经》谓热病者皆伤寒之类也。又谓人之伤于寒也，则为病热。此所谓里有寒者，盖谓伤寒之热邪已入里也。陈氏之解原如斯，愚则亦以为然。至他注疏家有谓此寒热二字，宜上下互易，当作外有寒里有热者，然其脉象既现浮滑，其外表断不至恶寒也。有谓此寒字当系痰之误，因痰寒二音相近，且脉滑亦为有痰之征也。然在寒温，其脉有滑象，原主阳明之热已实，且足征病者气血素充，治亦易愈。若因其脉滑，而以为有痰，则白虎汤岂为治痰之剂乎。</p>
<p>《伤寒论》原文∶三阳合病，腹满身重，难以转侧，口不仁而面垢，谵语，遗尿。发汗则谵语，下之则额上生汗，手足逆冷。若自汗出者，白虎汤主之。（此节载阳明篇）</p>
<p>证为三阳合病，乃阳明外连太阳内连少阳也。由此知三阳会合以阳明为中间，三阳之病会合，即以阳明之病为中坚也。是以其主病之方，仍为白虎汤，势若帅师以攻敌，以全力捣其中坚，而其余者自瓦解。</p>
<p>《伤寒论》原文∶伤寒脉滑而厥者，里有热也，白虎汤主之。（此节载厥阴篇）</p>
<p>脉滑者阳明之热传入厥阴也。其脉滑而四肢厥逆者，因肝主疏泄，此证乃阳明传来之热郁于肝中，致肝失其所司，而不能疏泄、是以热深厥亦深也。治以白虎汤，热消而厥自回矣。</p>
<p>或问∶伤寒传经之次第，原自阳明而少阳，三传而后至厥阴，今言阳明之热传入厥阴，将勿与经旨有背谬乎？答曰∶白虎汤原为治阳明实热之正药，其证非阳明之实热者，仲景必不用白虎汤。此盖因阳明在经之热，不传于府（若入府则不他传矣）而传于少阳，由少阳而为腑脏之相传（如由太阳传少阴，即腑脏相传，《伤寒论》少阴篇∶麻黄附子细辛汤所主之病是也），则肝中传入阳明实热矣。究之，此等证其左右两关必皆现有实热之象，盖此阳明在经之热，虽由少阳以入厥阴，必仍有余热入于阳明之府，俾其府亦蕴有实热，故可放胆投以白虎汤，而于胃府无损也。</p>
<p><strong>【白虎汤方】</strong>知母六两，石膏一斤打碎，甘草二两炙，粳米六合。</p>
<p>上四味，以水一斗，煮米熟汤成，去滓，温服一升，日三服。</p>
<p>方中重用石膏为主药，取其辛凉之性，质重气轻，不但长于清热，且善排挤内蕴之热息息自毛孔达出也。</p>
<p>用知母者，取其凉润滋阴之性，既可佐石膏以退热，更可防阳明热久者之耗真阴也。用甘草者，取其甘缓之性，能逗留石膏之寒凉不至下趋也。用粳米者，取其汁浆浓郁能调石膏金石之药使之与胃相宜也。药止四味，而若此相助为理，俾猛悍之剂归于和平，任人放胆用之，以挽回人命于垂危之际，真无尚之良方也。</p>
<p>何犹多畏之如虎而不敢轻用哉？</p>
<p>白虎汤方，三见于《伤寒论》。一在太阳篇，治脉浮滑；一在阳明篇，治三阳合病自汗出者，一在厥阴篇，治脉滑而厥。注家于阳明条下，谓苟非自汗，恐表邪抑塞，亦不敢卤莽而轻用白虎汤。自此说出，医者遇白虎汤证，恒因其不自汗出即不敢用，此误人不浅也。盖寒温之证，邪愈深入则愈险。当其由表入里，阳明之府渐实，急投以大剂白虎汤，皆可保完全无虞。设当用而不用，由胃实以至肠实而必须降下者，已不敢保其完全无虞也。</p>
<p>况自汗出之文惟阳明篇有之，而太阳篇但言脉浮滑，厥阴篇但言脉滑而厥，皆未言自汗出也。由是知其脉但见滑象，无论其滑而兼浮，滑而兼厥，皆可投以白虎汤。经义昭然，何医者不知尊经，而拘于注家之谬说也？</p>
<p>白虎汤所主之病，分载于太阳阳明厥阴篇中，惟阳明所载未言其脉象何如，似令人有未惬意之处。</p>
<p>然即太阳篇之脉浮而滑及厥阴篇之脉滑而厥推之，其脉当为洪滑无疑，此当用白虎汤之正脉也。故治伤寒者，临证时若见其脉象洪滑，知其阳明之府热已实，放胆投以白虎汤必无差谬，其人将药服后，或出凉汗而愈，或不出汗其热亦可暗消于无形。若其脉为浮滑，知其病犹连表，于方中加薄荷叶一钱，或加连翘、蝉蜕各一钱，服后须臾即可由汗解而愈。其脉为滑而厥也，知系厥阴肝气不舒，可用白茅根煮汤以之煎药，服后须臾厥回，其病亦遂愈。此愚生平经验所得，故敢确实言之，以补古书所未备也。</p>
<p>近世用白虎汤者，恒恪守吴氏四禁。所谓四禁者，即其所着《温病条辨》白虎汤后所列禁用白虎汤之四条也。然其四条之中，显有与经旨相反之两条，若必奉之为金科玉律，则此救颠扶危挽回人命之良方，几将置之无用之地。</p>
<p>吴鞠通原文∶白虎本为达热出表，若其人脉浮弦而细者，不可与也；脉沉者，不可与也；不渴者，不可与也；汗不出者，不可与也，常须识此，勿令误也。</p>
<p><strong>按</strong>∶前两条之不可与，原当禁用白虎汤矣。至其第三条谓不渴者不可与也，夫用白虎汤之定例，渴者加人参，其不渴者即服白虎汤原方，无事加参可知矣。吴氏以为不渴者不可与，显与经旨相背矣。且果遵吴氏之言，其人若渴即可与以白虎汤，而亦无事加参矣，不又显与渴者加人参之经旨相背乎？至其第四条谓汗不出者不可与也，夫白虎汤三见于《伤寒论》，惟阳明篇中所主之三阳合病有汗，其太阳篇所主之病及厥阴篇所主之病，皆未见有汗也。仲圣当日未见有汗即用白虎汤，而吴氏则于未见有汗者禁用白虎汤，此不又显与经旨相背乎？且石膏原具有发表之性，其汗不出者不正可借以发其汗乎？且即吴氏所定之例，必其人有汗且兼渴者始可用白虎汤，然阳明实热之证，渴而兼汗出者，十人之中不过一二人，是不几将白虎汤置之无用之地乎？夫吴氏为清季名医，而对于白虎汤竟误设禁忌若此，彼盖未知石膏之性也。及至所着医案，曾治何姓叟，手足拘挛，因误服热药所致，每剂中用生石膏八两，服近五十日始愈，计用生石膏二十余斤。又治赵姓中焦留饮，上泛作喘，每剂药中皆重用生石膏，有一剂药中用六两八两者，有一剂中用十二两者，有一剂中用至一斤者，共服生石膏近百斤，其病始愈。以观其《温病条辨》中，所定白虎汤之分量生石膏止用一两，犹煎汤三杯分三次温饮下者，岂不天壤悬殊哉？盖吴氏先着《温病条辨》，后着《吴氏医案》，当其着《温病条辨》时，因未知石膏之性，故其用白虎汤慎重若此；至其着《吴氏医案》时，是已知石膏之性也，故其能放胆重用石膏若此，学问与年俱进，故不失其为名医也。</p>
<p>人之所以重视白虎汤而不敢轻用者，实皆未明石膏之性也。夫自古论药之书，当以《神农本草经》为称首，其次则为《名医别录》。《神农本草经》创于开天辟地之圣神，洵堪为论药性之正宗，至《名医别录》则成于前五代之陶弘景，乃取自汉以后及五代以前名医论药之处而集为成书，以为《神农本草经》之辅翼（弘景曾以朱书本经、墨书别录为一书），今即《神农本草经》及《名医别录》之文而细为研究之。</p>
<p>《神农本草经》石膏原文∶气味辛，微寒，无毒，主治中风寒热、心下逆气、惊喘、口干、舌焦、不能息、腹中坚痛、除邪鬼、产乳、金疮。</p>
<p><strong>按</strong>∶后世本草，未有不以石膏为大寒者，独《神农本草经》以为微寒，可为万古定论。为其微寒，是以白虎汤中用至一斤，至《吴氏医案》治痰饮上泛作喘，服石膏近百斤而脾胃不伤也。其言主中风者，夫中风必用发表之药，石膏既主之则性善发表可知，至其主寒热、惊喘、口干、舌焦、无事诠解。至其能治心下逆气、腹中坚痛，人或疑之，而临证细心品验，自可见诸事实也。曾治一人，患春温阳明府热已实，心下胀满异常，投以生石膏二两、竹茹碎末五钱，煎服后，顿觉药有推荡之力，胀满与温病皆愈。又尝治一人，少腹肿疼甚剧，屡经医治无效，诊其脉沉洪有力，投以生石膏三两、旱三七二钱（研细冲服）、生蒲黄三钱，煎服两剂全愈。此证即西人所谓盲肠炎也，西人恒视之为危险难治之病，而放胆重用生石膏即可随手奏效。至谓其除邪鬼者，谓能治寒温实热证之妄言妄见也。治产乳者，此乳字当作生字解（注疏家多以乳字作乳汁解者非是），谓妇人当生产之后，偶患寒温实热，亦不妨用石膏，即《金匮》谓妇人乳中虚烦乱、呕逆、安中益气，竹皮大丸主之者是也（竹皮大丸中有石膏）。治金疮者，人若为刀斧所伤，掺以生石膏细末，立能止血且能消肿愈疼也。</p>
<p>《名医别录》石膏原文∶石膏除时气、头疼身热、三焦大热、肠胃中结气、解肌发汗、止消渴、烦逆、腹胀暴气、咽痛，亦可作浴汤。</p>
<p><strong>按</strong>∶解肌者，其力能达表，使肌肤松畅，而内蕴之热息息自毛孔透出也。其解肌兼能发汗者，言解肌之后，其内蕴之热又可化汗而出也。特是，后世之论石膏者，对于《神农本草经》之微寒既皆改为大寒，而对于《名医别录》之解肌发汗，则尤不相信。即如近世所出之本草，若邹润安之《本经疏证》、周伯度之《本草思辨录》，均可为卓卓名著，而对于《名医别录》谓石膏能解肌发汗亦有微词。</p>
<p>愚浮沉医界者五十余年，尝精细体验白虎汤之用法，若阳明之实热，一半在经，一半在府，或其热虽入府而犹连于经，服白虎汤后，大抵皆能出汗，斯乃石膏之凉与阳明之热化合而为汗以达于表也。若犹虑其或不出汗，则少加连翘、蝉蜕诸药以为之引导，服后复杯之顷，其汗即出，且汗出后其病即愈，而不复有外感之热存留矣。若其阳明之热已尽入府，服白虎汤后，大抵出汗者少，不出汗者多，其出汗者热可由汗而解，其不出汗者其热亦可内消。盖石膏质重气轻，其质重也可以逐热下行，其气轻也可以逐热上出，俾胃府之气化升降皆湛然清肃，外感之热自无存留之地矣。</p>
<p>石膏之发汗，原发身有实热之汗，非能发新受之风寒也。曾治一人，年近三旬，于春初得温病，医者以温药发其汗，汗出而病益加剧，诊其脉洪滑而浮，投以大剂白虎汤，为加连翘、蝉蜕各钱半，服后遍体得凉汗而愈。然愈后泄泻数次，后过旬日又重受外感，其脉与前次相符，乃因前次服白虎汤后作泄泻，遂改用天花粉、玄参各八钱，薄荷叶、甘草各二钱，连翘三钱，服后亦汗出遍体，而其病分毫不减，因此次所出之汗乃热汗非凉汗也。不得已遂仍用前方，为防其泄泻，以生怀山药八钱代方中粳米，服后仍遍体出凉汗而愈。由此案观之，则石膏之妙用，有真令人不可思议者矣。</p>
<p>重用石膏以发汗，非仅愚一人之实验也。邑中友人刘××，肺热劳喘，热令尤甚，时当季夏，病犯甚剧，因尝见愚重用生石膏治病，自用生石膏四两，煎汤一大碗顿饮下，周身得凉汗，劳喘骤见轻，隔一日又将石膏如前煎饮，病又见轻，如此隔日一饮石膏汤，饮后必然出汗，其病亦随之降序，饮过六次，而百药难愈之痼疾竟霍然矣。</p>
<p>后刘××与愚相遇，因问石膏如此凉药，何以能令人发汗？愚曰∶石膏性善发汗，《名医别录》载有明文，脏腑蕴有实热之人，服之恒易作汗也。此证因有伏气化热，久留肺中不去，以致肺受其伤，屡次饮石膏汤以逐之，则久留之热不能留，遂尽随汗出而消解无余矣。</p>
<p>用石膏以治肺病及劳热，古人早有经验之方，因后世未知石膏之性，即见古人之方亦不敢信，是以后世无用者。其方曾载于王焘《外台秘要》，今特详录于下，以备医界之采取。</p>
<p>《外台秘要》原文∶治骨蒸劳热久嗽，用石膏纹如 针者一斤，粉甘草一两，研细如面，日以水调三、四服，言其无毒有大益，乃养命上药，不可忽其贱而疑其寒。《名医别录》言陆州杨士丞女，病骨蒸，内热外寒，众医不能瘥，处州吴医用此方而体遂凉。</p>
<p><strong>按</strong>∶书中所载杨氏女亦伏气化热病。凡伏气化热之病，原当治以白虎汤，脉有数象者，白虎加人参汤，医者不知如此治法，是以久不瘥。吴医治以石膏、甘草粉，实为白虎汤之变通用法。乃有其证非如此变通用之而不能愈者（必服石膏面始能愈），此愚治伏气化热临证之实验，爰录一案于下，以明用古方者原宜因证变通也。</p>
<p>一人年近四旬，身形素强壮，时当暮春，忽觉心中发热，初未介意，后渐至大小便皆不利，屡次延医服药，病转加剧，腹中胀满，发热益甚，小便犹可通滴沥，而大便则旬余未通矣，且又觉其热上逆，无论所服何药，下咽即吐出，因此医皆束手无策。后延愚为诊视，其脉弦长有力，重按甚实，左右皆然，视其舌苔浓而已黄，且多芒刺，知为伏气化热，因谓病者曰，欲此病愈非治以大剂白虎汤不可。病者谓我未受外感何为服白虎汤？答曰，此伏气化热证也，盖因冬日或春初感受微寒，未能即病，所受之寒伏藏于三焦脂膜之中，阻塞升降之气化，久而生热，至春令已深，而其所伏之气更随春阳而化热，于斯二热相并，而脏腑即不胜其灼热矣，此原与外感深入阳明者治法相同，是以宜治以白虎汤也。病者闻愚言而颔之，遂为开白虎汤方，方中生石膏用三两，为其呕吐为加生赭石细末一两，为其小便不利为加滑石六钱，至大便旬余不通，而不加通大便之药者，因赭石与石膏并用，最善通热结之大便也。俾煎汤一大碗，徐徐温饮下，服后将药吐出一半，小便稍通，大便未通下。</p>
<p>翌日即原方将石膏改用五两，赭石改用两半，且仿白虎加人参汤之义，又加野台参三钱，复煎汤徐徐温饮下，仍吐药一半，大便仍未通下。于是变汤为散，用生石膏细末一两，赭石细末四钱和匀，为一日之量，鲜白茅根四两，煎汤分三次将药末送服，服后分毫未吐，下燥粪数枚，小便则甚畅利矣。翌日更仿白虎加人参汤之义，又改用野党参五钱，煎汤送服从前药末，又下燥粪数枚，后或每日如此服药，歇息一日不服药，约计共服生石膏细末斤许，下燥粪近百枚，病始霍然全愈。其人愈后，饮食增加，脾胃分毫无伤，则石膏之功用及石膏之良善可知矣。愚用石膏治大便之因热燥结者实多次矣，或单用石膏细末，或少佐以赭石细末，莫不随手奏效，为此次所用石膏末最多，故特志之。</p>
<h3 id="19-阳明病白虎加人参汤证" class="article-heading"><a href="#19-阳明病白虎加人参汤证" class="headerlink" title="19.阳明病白虎加人参汤证"></a>19.阳明病白虎加人参汤证<a class="article-anchor" href="#19-阳明病白虎加人参汤证" aria-hidden="true"></a></h3><p>白虎汤之外，又有白虎加人参汤，以辅白虎汤之所不逮。其方五见于《伤寒论》，今试约略录其数节以为研究之数据。</p>
<p>《伤寒论》原文∶服桂枝汤大汗出后，大烦渴不解，脉洪大者，白虎加人参汤主之。</p>
<p><strong>【白虎加人参汤方】</strong>知母六两，石膏一斤碎绵裹，甘草二两炙，粳米六合，人参三两。</p>
<p>上五味，以水一斗，煮米熟汤成，去滓，温服一升，日三服。</p>
<p>服桂枝汤原取微似有汗，若汗出如水流漓，病必不解，此谓服桂枝汤而致大汗出，是汗出如水流漓也。</p>
<p>因汗出过多，大伤津液，是以大烦大渴、脉洪大异常，以白虎汤解其热，加人参以复其津液而病可愈矣。</p>
<p>《伤寒论》原文∶伤寒病若吐若下后，七、八日不解，热结在里，表里俱热，时时恶风，大渴，舌上干燥而烦，欲饮水数升者，白虎加人参汤主之。</p>
<p>所谓若吐、若下者，实因治失其宜，误吐、误下，是以吐下后而病不愈也。且误吐则伤其津液，误下则伤其气分，津液伤损可令人作渴，气分伤损，不能助津液上潮更可作渴，是以欲饮水数升也。白虎汤中加人参，不但能生津液，且能补助气分以助津液上潮，是以能立建奇功也。</p>
<p>《伤寒论》原文∶伤寒脉浮，发热无汗，其表不解者，不可与白虎汤。渴欲饮水，无表证者，白虎加人参汤主之。</p>
<p>凡服白虎汤之脉，皆当有滑象脉，滑者中有热也。此节之脉象但浮，虽曰发热，不过其热在表，其不可与以白虎汤之实际，实在于此。乃因节中有无汗及表不解之文，而后世之治伤寒者，或谓汗不出者，不可用白虎汤，或谓表不解者，不可用白虎汤，至引此节之文以为征据，而不能连上数句汇通读之，以重误古人。</p>
<p>独不思太阳篇中白虎汤证，其脉浮滑，浮非连于表乎？又不思白虎汤证三见于《伤寒论》，惟阳明篇白虎汤证，明言汗出，而太阳篇与厥阴篇之所载者，皆未言有汗乎？至于其人欲饮水数升，且无寒束之表证，是其外感之热皆入于里，灼耗津液，令人大渴，是亦宜急救以白虎加人参汤而无可迟疑也。</p>
<p>白虎加人参汤所主之证，或渴、或烦、或舌干，固由内陷之热邪所伤，实亦由其人真阴亏损也。人参，补气之药，非滋阴之药，而加于白虎汤中，实能于邪火炽盛之时立复真阴，此中盖有化合之妙也。曾治一人，患伤寒热入阳明之府，脉象有力而兼硬，时作谵语，按此等脉原宜投以白虎加人参汤，而愚时当少年，医学未能深造，竟与以大剂白虎汤，俾分数次温饮下，翌日视之热已见退，而脉搏转数，谵语更甚。乃恍然悟会，改投以白虎加人参汤煎一大剂，分三次徐徐温饮下，尽剂而愈。盖白虎汤证其脉宜见滑象，脉有硬象即非滑矣，此中原有阴亏之象，是以宜治以白虎加人参汤，而不可但治以白虎汤也。自治愈此案之后，凡遇其人脉数或弦硬，或年过五旬，或在劳心劳力之余，或其人身形素羸弱，即非在汗吐下后，渴而心烦者，当用白虎汤时，皆宜加人参，此立脚于不败之地，战则必胜之师也。</p>
<p>同邑友人李××，曾治一阳明府实证，其脉虽有力而数逾六至，李××先投以白虎汤不效，继因其脉数加玄参、沙参以滋其阴分仍不效，询方于愚。答曰∶此白虎加人参汤证也。李××谓，此证非在汗吐下后，且又不渴不烦，何为用白虎加人参汤？愚曰∶用古人之方，当即古人立方之意而推展变通之，凡白虎汤所主之证，其渴与烦者，多因阴分虚损，而脉象数者独非阴分虚损乎？李××闻愚言而心中会悟，改投以白虎加人参汤一剂而愈。</p>
<p>推展白虎加人参汤之用法，不必其人身体虚弱或有所伤损也。忆愚年三旬时，曾病伏气化热，五心烦热，头目昏沉，舌苔白浓欲黄，且多芒刺，大便干燥，每日用生石膏数两煮水饮之，连饮数日，热象不退，因思或药轻不能胜病，乃于头午用生石膏五两煮水饮下，过午又用生石膏五两煮水饮下，一日之间共服生石膏十两，而心中分毫不觉凉，大便亦未通下。踌躇再四，精思其理，恍悟此必伏气之所入甚深，原当补助正气，俾吾身之正气壮旺，自能逐邪外出也。于斯欲仿白虎加人参汤之义，因无确实把握，犹不敢遽用大剂，就已所预存之药，用生石膏二两，野台参二钱，甘草钱半，适有所轧生怀山药粗渣又加少许，煎汤两蛊，分三次温饮下，饮完晚间即觉清爽，一夜安睡，至黎明时少腹微疼，连泻三次，自觉伏气之热全消，再自视舌苔，已退去一半，而芒刺全无矣。夫以常理揆之，加人参于白虎汤中，必谓能减石膏之凉力，而此次之实验乃知人参反能助石膏之凉力，其理果安在乎？盖石膏煎汤，其凉散之力皆息息由毛孔透达于外，若与人参并用，则其凉散之力，与人参补益之力互相化合，能旋转于脏腑之间，以搜剔深入之外邪使之净尽无遗，此所以白虎加人参汤，清热之力远胜于白虎汤也。</p>
<p>愚生平治寒温实热，用白虎加人参汤时，恒多于用白虎汤时，而又恒因证制宜，即原方少有通变，凡遇脉过六至者，恒用生怀山药一两以代方中粳米，盖以山药含蛋白质甚多，大能滋阴补肾，而其浓郁之汁浆又能代粳米调胃也。若遇阳明之热既实，而其人又兼下痢者，恒用生杭芍一两以代方中知母，因芍药善清肝热以除痢疾之里急后重，而其凉润滋阴之性又近于知母也。若妇人产后患寒温实热者，亦以山药代粳米，又必以玄参八钱，以代方中知母，因山药既可补产后之肾虚，而玄参主产乳余疾，《神农本草经》原有明文也（《神农本草经》中石膏、玄参皆主产乳，知母未言治产乳，不敢师心自用、轻以苦寒之药施于产后也）。</p>
<p>且玄参原非苦寒之品，实验之原甘而微苦（《神农本草经》谓其味苦者，当系后世传写之误），是以虽在产后可放胆用之无碍也。</p>
<p>愚治寒温之证，于阳明肠实大便燥结者，恒投以大剂白虎汤，或白虎加人参汤，往往大便得通而愈，且无下后不解之虞。间有服药之后大便未即通下者，而少投以降下之品，或用玄明粉二三钱和蜜冲服，其大便即可通下。盖因服白虎汤及服白虎加人参汤后，壮热已消，燥结已润，自易通下也。</p>
<p>有外感之实热日久不退，致其人气血两亏，危险迫于目前，急救以白虎加人参汤，其病只愈一半，必继服他种补益之药始能全愈者，今试详述一案以征明之∶</p>
<p>一幼女年九岁，于季春上旬感受温病，医者以热药发之，服后分毫无汗，转觉表里大热，盖已成白虎汤证也。医者不知按方施治，迁延二十余日，身体  羸，危险之朕兆歧出，其目睛上窜，几至不见，筋惕肉  ，周身颤动，时作嗳声，间有喘时，精神昏愦，毫无知觉，其肌肤甚热，启其齿见舌缩而干，苔薄微黄，其脉数逾六至，左部弦细而浮，不任重按，右部亦弦细而重诊似有力，大便旬日未行，此久经外感之热灼耗，致气血两虚，肝风内动，真阴失守，元气将脱之候也。宜急治以白虎加人参汤，再辅以滋阴固气之品，庶可救愈，特虑病状若此，汤药不能下咽耳。其家人谓偶与以勺水或米汤犹知下咽，想灌以药亦如下咽也，于斯遂为疏方。</p>
<p><strong>【处方】</strong>生石膏细末二两，野台参三钱，生怀山药六钱，生怀地黄一两，生净萸肉一两，甘草二钱，共煎汤两大盅，分三次温饮下。</p>
<p>此方即白虎加人参汤以生地黄代知母，生山药代粳米，而又加山萸肉也。此方若不加萸肉，为愚常用之方，以治寒温证当用白虎加人参汤而体弱阴亏者。今重加山萸肉一两者，诚以人当元气不固之时，恒因肝脏之疏泄而上脱，此证目睛之上窜，乃显露之朕兆（当属于肝），重用萸肉以收敛肝脏之疏泄，元气即可不脱。且喻嘉言谓上脱之证，若但知重用人参，转令人气高不返，重用萸肉为之辅弼，自无斯弊，可稳重建功。将药三次服完，目睛即不上窜，身体安稳，嗳声已止，气息已匀，精神较前明了，而仍不能言，大便犹未通下，肌肤犹热，脉数已减，不若从前之浮弦，右部重诊仍似有力，遂即原方略为加减，俾再服之。</p>
<p><strong>【第二方】</strong>生石膏细末两半，野台参三钱，生怀地黄一两，生净萸肉六钱，天冬六钱，甘草二钱，煎汤两盅，分两次温饮下，每饮一次，调入生鸡子黄一枚。</p>
<p>目睛已不上窜而犹用萸肉者，诚以此证先有嗳气之病，是其气难于上达也。凡气之难于上达者，须防其大便通后，气或下脱，故用萸肉以预防之。至于鸡子黄，化学家谓其含有副肾髓质，即善滋真阴，生用之又善润大便是以加之。</p>
<p>此药日服一剂，服两日热已全退，精神之明了似将撤消，而仍不能言，大便仍未通下，间有努力欲便之状。诊其脉热象已静且微弱，拟用灌肠法通其大便。先用野台参三钱，萸肉、天冬各四钱，煎汤服下。然后用灌肠法以通其大便，安然通下。仍不能言，细诊其脉微弱益甚，右部关前之脉几至不见。乃恍悟其所以不能言者，胸中大气下陷也，升补其胸中大气，使之上达于舌本必能言矣。</p>
<p><strong>【第三方】</strong>生箭 三钱，野台参三钱，生怀山药一两，大甘枸杞一两，北沙参一两，天冬六钱，寸冬带心六钱，升麻一钱，桔梗钱半，共煎汤一盅半，分两次温服下。此方连服两剂，遂能言语，因方中重用滋阴之药以培养其精神，而精神亦复常矣。</p>
<h3 id="20-阳明病三承气汤证" class="article-heading"><a href="#20-阳明病三承气汤证" class="headerlink" title="20.阳明病三承气汤证"></a>20.阳明病三承气汤证<a class="article-anchor" href="#20-阳明病三承气汤证" aria-hidden="true"></a></h3><p>白虎汤及白虎加人参汤两方，皆治足阳明有实热者也。至热入手阳明之府，致大便因热燥结，其燥结愈甚者，蕴蓄之热必愈深，此非开其燥结其热固不能消也。若斯则攻下之剂，若承气汤诸方在所必需矣。</p>
<p>《伤寒论》原文∶阳明病脉迟，虽汗出不恶寒者，其身必重，短气腹满而喘，有潮热者，此外欲解，可攻里也。手足 然而汗出者，此大便已硬也，大承气汤主之。若汗多，微发热恶寒者，外来未也，其热不潮，未可与承气汤。若腹大满不通者，可与小承气汤，微和胃气，勿令大泄下。</p>
<p>首句为阳明病脉迟，此见阳明病脉迟为当下之第一明征也。而愚初度此句之义，以为凡伤寒阳明之当下者，若其脉数，下后恒至不解，此言脉迟，未必迟于常脉，特表明其脉不数，无虑其下后不解耳。迨至阅历既久，乃知阳明病当下之脉原有迟者。然其脉非为迟缓之象，竟若蓄极而通，有迟而突出之象。盖其脉之迟，因肠中有阻塞也。其迟而转能突出者，因阳明火盛，脉原有力，有阻其脉之力而使之迟者，正所以激其脉之力而使有跳跃之势也。如此以解脉迟，则脉迟之当下之理自明也。</p>
<p>然愚临证实验以来，知阳明病既当下，其脉迟者固可下，即其脉不迟而亦不数者，亦可下。惟脉数及六至则不可下，即强下之，病必不解，或病更加剧。而愚对于此等证，原有变通之下法，即白虎加人参汤，将石膏不煎入汤中，而以所煎之汤将石膏送服者是也。愚因屡次用此方奏效，遂名之为白虎承气汤，爰详录之于下，以备医界采用。</p>
<p>生石膏八钱捣细，大潞党参三钱，知母八钱，甘草二钱，粳米二钱。药共五味，将后四味煎汤一盅半，分两次将生石膏细末用温药汤送下。服初次药后，迟两点钟，若腹中不见行动，再服第二次。若腹中已见行动，再迟点半钟大便已下者，停后服。若仍未下者，再将第二次药服下。至若其脉虽数而洪滑有力者，用此方时亦可不加党参。</p>
<p>愚从前遇寒温证之当下而脉象数者，恒投以大剂白虎汤，或白虎加人参汤，其大便亦可通下。然生石膏必须用至四五两，煎一大碗，分数次温服，大便始可通下。间有服数剂后大便仍不通下者，其人亦恒脉净身凉，少用玄明粉二三钱和蜜冲服，大便即可通下。然终不若白虎承气汤用之较便也。</p>
<p>生石膏若服其研细之末，其退热之力一钱可抵煎汤者半两。</p>
<p>若以之通其大便，一钱可抵煎汤者一两。是以方中只用生石膏八钱，而又慎重用之，必分两次服下也。</p>
<p>寒温阳明病，其热甚盛者，投以大剂白虎汤，其热稍退，翌日恒病仍如故。如此反复数次，病家遂疑药不对证，而转延他医，因致病不起者多矣。愚后拟得此方，凡遇投以白虎汤见效旋又反复者，再为治时即用石膏为末送服。其汤剂中用五六两者，送服其末不过一两，至多至两半，其热即可全消矣。</p>
<p><strong>【大承气汤方】</strong>大黄四两酒洗，浓朴半斤炙去皮，枳实五枚炙，芒硝三合。</p>
<p>上四味，以水一斗，先煮二物，取五升，去滓，纳大黄，煮取二升，去滓，纳芒硝，更上微火一两沸，分温再服，得下，余勿服。</p>
<p>大承气汤方，所以通肠中因热之燥结也。故以大黄之性善攻下，且善泻热者为主药。然药力之行必恃脏腑之气化以斡旋之，故佐以朴、实以流通肠中郁塞之气化，则大黄之攻下自易为力矣。用芒硝者，取其性寒味咸，善清热又善软坚，且兼有攻下之力，则坚结之燥粪不难化为溏粪而通下矣。方中之用意如此，药味无多，实能面面精到，而愚对于此方不无可疑之点，则在其药味分量之轻重也。</p>
<p>《神农本草经》谓大黄能推陈致新，是以有黄良之名，在阳明蕴有实热大便燥结者，原宜多用。至浓朴不过为大黄之辅佐品，竟重用至半斤，较大黄之分量为加倍，若按一两为今之三钱折算，复分两次服之，则一次所服之药，当有浓朴一两二钱。夫浓朴气温味辛，若多用之，能损人真气，为人所共知，而其性又能横行达表，发出人之热汗。忆愚少时，曾治一阳明实热大便燥结证，方中用大黄三钱，服后大便未通下，改延他医，方中重用浓朴一两，服后片时出热汗遍体，似喘非喘，气弱不足以息，未逾半日而亡矣。此诚可为前车之鉴也。是以愚谓此方之分量必有差误，愚疑此方浓朴之分量，当亦如小承气汤为大黄分量之半，其原本或为浓朴之分量半大黄，大抵由此半字而误为半斤也。</p>
<p>再者，本节原文以阳明病脉迟五字开端，所谓脉迟者，言其脉象虽热而至数不加数也（非谓其迟于平脉）。</p>
<p>此乃病者身体素壮，阴分尤充足之脉。病候至用大承气汤时，果能有如此脉象，投以大承气汤原方，亦可随手奏效。而今之大承气汤证如此脉象者，实不多见也。此乃半关天时，半关人事，实为古今不同之点。即浓朴之分量原本如是，医者亦当随时制宜为之通变化裁，方可为善师仲景之人。非然者，其脉或不迟而数，但用硝、黄降之，犹恐降后不解，因阴虚不能胜其燥热也，况更重用浓朴以益其燥热乎？又或其脉纵不数，而热实脉虚，但用硝、黄降之，犹恐降后下脱，因其气分原亏，不堪硝、黄之推荡也，况敢重用浓朴同枳实以破其气乎？昔叶香岩用药催生，曾加梧桐叶一片作引，有效之者，转为香岩所笑。或问其故，香岩谓∶“余用梧桐叶一片时，其日为立秋，取梧桐一叶落也。非其时，将用梧桐叶何为？”由斯知名医之治病，莫不因时制宜，原非胶柱鼓瑟也。是以愚用承气汤时，大黄、芒硝恒皆用至七八钱，浓朴、枳实不过用二钱。或仿调胃承气汤之义，皆减去不用，外加生赭石细末五六钱，其攻下之力不减大承气原方，而较诸原方用之实为稳妥也。至其脉象数者，及脉象虽热而重按无力者，又恒先投以大剂白虎加人参汤，煎汤一大碗，分数次温饮下，以化胃中燥热，而由胃及肠即可润其燥结，往往有服未终剂，大便即通下者。且下后又无虞其不解，更无虑其下脱也。其间有大便未即通下者，可用玄明粉三钱，或西药留苦四钱，调以蜂蜜，开水冲服。或外治用猪胆汁导法，或用食盐（若用熬火硝所出之盐更佳）融水灌肠，皆可通下。至通下之后，亦无不愈者。</p>
<p><strong>【小承气汤方】</strong>大黄四两酒洗，浓朴二两炙去皮，枳实三枚大者炙。</p>
<p>上三味，以水四升，煮取一升二合，去滓，分温二服。初服汤当更衣，不尔者尽饮之。若更衣者，勿服之。</p>
<p>大承气汤所主之病，大肠中有燥粪，是以用芒硝软坚以化其燥粪。小承气汤所主之病为腹大满不通，是其病在于小肠而上连于胃，是以但用大黄、朴实以开通其小肠，小肠开通下行，大便不必通下，即通下亦不至多，而胃中之食可下输于小肠，是以胃气得和也。此大、小承气汤用法之分别也。而二承气汤之外，又有调胃承气汤，更可连类论及之。</p>
<p><strong>【调胃承气汤方】</strong>大黄四两去皮清酒浸，甘草二两炙，芒硝半升。</p>
<p>上二味， 咀，以水三升，煮取一升，去滓，纳芒硝，再上火微煮令沸，少少温服之。</p>
<p>大黄虽为攻下之品，原善清血分之热，心中发烦实为血分有热也。大黄浸以清酒，可引其苦寒之性上行以清心之热而烦可除矣。证无大便燥结而仍用芒硝者，《内经》谓热淫于内治以咸寒。芒硝味咸性寒，实为心家对宫之药（心属火，咸属水故为心家对宫之药），其善清心热，原有专长，故无大便燥结证而亦加之也。用甘草者，所以缓药力之下行，且又善调胃也。不用朴、实者，因无大便燥结及腹满之证也。</p>
<p>承气汤虽有三方，而小承气及调胃承气，实自大承气变化而出。《伤寒论》所载三承气主治之证不胜录，然果洞悉三方之各有用意，及三方药力轻重各有区别，且所主之病虽有上、中、下之分，而究之治上可及于中，治中可及于下，分治之中，仍有连带关系，自能凡遇宜用承气汤证，斟酌其宜轻宜重，分别施治而无差谬矣。</p>
<p>至于愚用承气汤之经过，又恒变化多端，不拘拘于三承气汤中之药味也。今试举数案以征明之。</p>
<p>大承气汤所主之证，原宜脉迟，其有脉不迟而洪实有力者，亦不妨用。惟其脉不迟而转数，若因大便燥结，而遽投以大承气汤，其脉之无力者，恒因大便通后而虚脱。</p>
<p>其脉之有力者，下后纵不至虚脱，其病亦必不能愈，所谓降后不解也。凡遇此等脉，必设法将其脉数治愈，然后再通其大便。</p>
<p>曾治一叟，年近六旬，因外感之热过甚，致大便旬日未通，其脉数逾六至，心中烦热，延医数人，皆不敢用降下之剂，然除降下外，又别无治法。愚诊其脉象虽数，重按甚实，遂先投以大剂白虎加人参汤，每剂分三次温服下，连服两剂，壮热全消，脉已不数，大便犹未通下，继用净芒硝细末三钱，蜂蜜一两，开水冲服，大便通下，病遂愈。</p>
<p>曾治一少年，因外感实热，致大便燥结，旬余未下，其脉亦数逾六至，且不任重按，亦投以白虎加人参汤，以生地黄代方中知母，生山药代方中粳米，煎汤一大碗，俾分多次徐徐温饮下。初服一剂，脉数见缓，遂即原方略为减轻，俾再煎服，拟后服至脉象复常，再为通其大便，孰意次剂服完而大便自通下矣。且大使通下后，外感之实热亦消解无余矣。此直以白虎加人参汤代承气汤也，自治愈此病之后，凡遇有证之可下而可缓下者，恒以白虎汤代承气，或以白虎加人参汤代承气，其凉润下达之力，恒可使大便徐化其燥结，无事用承气而自然通下，且下后又无不解之虞也。</p>
<p>治一少妇，于大怒之余感冒伤寒，热传阳明，大便燥结，医者两次投以大承气皆吐出。诊其脉弦长有力，盖脉现弦长，无论见于何部，皆主肝火炽盛，此不受药之所以然也。遂于大承气汤中将朴、实减轻（朴实各用钱半），加生杭芍、生赭石各一两，临服药时，又恐药汤入口即吐出，先用白开水送服生赭石细末三钱，继将药服下，阅三点钟大便通下而病即愈矣。</p>
<p>又治一人素伤烟色，平日大便七八日一行，今因受外感实热，十六七日大便犹未通下，心中烦热，腹中胀满，用洗肠法下燥粪少许，而胀满烦热如旧，医者谓其气虚脉弱，不敢投降下之药。及愚诊之，知其脉虽弱而火则甚实，遂用调胃承气汤加野台参四钱，生赭石、天门冬各八钱，共煎汤一大碗，分三次徐徐温饮下，饮至两次，腹中作响，觉有开通之意，三次遂不敢服，迟两点钟大便通下，内热全消，霍然愈矣。</p>
<p>有服承气汤后，大便之燥结不下，继服些许他药而燥结始下者，试再举两案以明之。</p>
<p>邑中名医刘××，愚初学医时，家中常延之，一日，见先生治一伤寒热入阳明大便燥结证，从前医者，投以大承气汤两剂不下，继延先生治之，单用威灵仙三钱，煎汤服后大便通下，病亦遂愈。愚疑而问曰∶威灵仙虽能通利二便，以较硝、黄攻下之力实远不如，乃从前服大承气汤两剂大便不下，何先生只用威灵仙三钱而大便即下乎？答曰∶其中原有妙理，乃前后所用之药相借以成功也。盖其从前所服之大承气汤两剂，犹在腹中，因其脏腑之气化偶滞，药力亦随之停顿，借威灵仙走窜之力以触发之，则硝、黄力之停顿者，可陡呈其开通攻决之本性，是以大便遂通下也。是威灵仙之于硝、黄，犹如枪炮家导火之线也。愚闻如此妙论，顿觉心地开通，大有会悟，后有仿此医案之时，亦随手奏效。</p>
<p>因并录之于此，由此知医学虽贵自悟，亦必启发之有自也。</p>
<p>邻村霍××，当怒动肝火之余感受伤寒，七八日间腹中胀满，大便燥结，医者投以大承气汤，大便未通下，肋下转觉疼不可支。其脉左部沉弦有力，知系肝经气郁火盛，急用柴胡三钱，生麦芽一两，煎汤服后，至半点钟肋下已不觉疼，又迟一点余钟，大便即通下。大便下后，腹即不胀，而病脱然全愈矣。</p>
<p>此案实仿前案之义，亦前后药力相借以通大便也。盖肾为二便之关，肝行肾之气，肝又主疏泄，大便之通与不通，实于肝有关系也。调其肝郁，即可以通行大便，此中原有至理。至于调肝用柴胡而又必佐以生麦芽者，因麦芽生用亦善调肝者也。且柴胡之调肝，在于升提，生麦芽之调肝，在于宣通，若因肝不舒但用柴胡以升提之，恐初服下时肋下之疼将益剧。惟柴胡之升提，与麦芽之宣通相济以成调肝气之功，则肝气之郁者自开，遏者自舒，而徐还其疏泄之常矣。且柴胡之性不但善调肝气也，《神农本草经》谓柴胡主心腹肠胃中结气，饮食积聚，寒热邪气，推陈致新。三复《神农本草经》之文，是柴胡不但善于调肝，兼能消胀满通大便矣。然柴胡非降下之药也，其于大便之当通者，能助硝黄以通之，若遇脾胃之气下溜大便泄泻者，伍以 、术转能升举脾胃之气以止泄泻，柴胡诚妙药也哉。善于用柴胡者，自能深悟此中之妙理也。</p>
<p>至于妊妇外感热实，大便燥结者，承气汤亦不妨用，《内经》所谓“有故无殒亦无殒也”。然此中须有斟酌，以上所列方中诸药，芒硝断不可用。至赭石则三月以前可用，三月以后不可用。其余虽皆可用，然究宜先以白虎汤或白虎加人参汤代承气，即不能完全治愈，后再用承气时亦易奏效也。曾治一妇人，妊过五月，得伤寒证，八九日间脉象洪实，心中热而烦躁，大便自病后未行，其脐上似有结粪，按之微疼，因其内热过甚，先用白虎加人参汤清之，连服两剂内热颇见轻减，而脐上似益高肿，不按亦疼，知非服降下之药不可也。然从前服白虎加人参汤两剂，知其大便虽结不至甚燥，治以降下之轻剂当可奏效，为疏方，用大黄、野台参各三钱，真阿胶（不炒另炖兑服）、天冬各五钱，煎汤服下，即觉脐上开通，过一点钟，疼处即不疼矣。又迟点半钟，下结粪十余枚，后代溏粪，遂觉霍然全愈，后其胎气亦无所损，届期举子矣。至方中之义∶大黄能下结粪，有人参以驾驭之，则不至于伤胎。又辅以阿胶，取其既善保胎，又善润肠，则大便之燥者可以不燥矣。用天冬者，取其凉润微辛之性（细嚼之实有辛味），最能下行以润燥开瘀，兼以解人参之热也。</p>
<h3 id="21-阳明病茵陈蒿汤证" class="article-heading"><a href="#21-阳明病茵陈蒿汤证" class="headerlink" title="21.阳明病茵陈蒿汤证"></a>21.阳明病茵陈蒿汤证<a class="article-anchor" href="#21-阳明病茵陈蒿汤证" aria-hidden="true"></a></h3><p>阳明原属燥金，其为病也多燥热，白虎、承气诸方，皆所以解阳明之燥热也。然燥热者阳明恒有之正病，而有时间见湿热为病，此阳明之变病也。其变病果为何病？阳明篇中诸发黄之证是也。试再进而详论之。</p>
<p>《伤寒论》原文∶阳明病，发热汗出者，此为热越，不能发黄也。但头汗出，身无汗，剂颈而还，小便不利，渴引水浆者，此为瘀热在里，身必发黄，茵陈蒿汤主之。</p>
<p>阳明病发热汗出者，热外越而湿亦随之外越，即不能发黄。若其热不外越而内蕴，又兼其人小便不利，且饮水过多，其湿与热必至化合而生黄，是以周身必发黄也。主以茵陈蒿汤者，以茵陈蒿汤善除湿热也。</p>
<p><strong>【茵陈蒿汤方】</strong>茵陈蒿六两，栀子十四枚擘，大黄二两去皮。</p>
<p>上三味，以水一斗，先煮茵陈减六升，纳二味，煮取三升，去滓，分温三服，小盒饭利，尿如皂角汁，色正赤，一宿腹减，黄从小便去也。</p>
<p>茵陈，性寒味苦，具有生发之气，寒能胜热，苦能胜湿，其生发之气能逐内蕴之湿热外出，故可为湿热身黄之主药。佐以栀子、大黄者，因二药亦皆味苦性寒也，且栀子能屈曲引心火下行以利小便。大黄之色能直透小便（凡服大黄者，其小便即为大黄之色，是大黄能利小便之明征），故少用之亦善利小便。至茵陈虽具有升发之性，《名医别录》亦谓其能下利小便，三药并用，又能引内蕴之热自小便泻出，是以服之能随手奏效也。</p>
<p>《伤寒论》原文∶伤寒七、八日，身黄如橘子色，小便不利，腹微满者，茵陈蒿汤主之。</p>
<p>身黄如橘而腹满，小便不利，此因湿热成病可知，故亦治以茵陈蒿汤也。</p>
<h3 id="22-阳明病栀子柏皮汤证" class="article-heading"><a href="#22-阳明病栀子柏皮汤证" class="headerlink" title="22.阳明病栀子柏皮汤证"></a>22.阳明病栀子柏皮汤证<a class="article-anchor" href="#22-阳明病栀子柏皮汤证" aria-hidden="true"></a></h3><p>《伤寒论》原文∶伤寒身黄发热，栀子柏皮汤主之。</p>
<p>此节示人，但见其身黄发热，即无腹满小便不利诸证，亦直可以湿热成病断之也。</p>
<p><strong>【栀子柏皮汤方】</strong>栀子十五个擘，甘草一两炙，黄柏二两。</p>
<p>上三味，以水四升，煮取一升半，去滓，分温再服。</p>
<p>此方之用意，欲以分消上中下之热也。是以方中栀子善清上焦之热，黄柏善清下焦之热，加甘草与三药并用，又能引之至中焦以清中焦之热也。且栀子、黄柏皆过于苦寒，调以甘草之甘，俾其苦寒之性味少变，而不至有伤于胃也。</p>
<h3 id="23-阳明病麻黄连轺赤小豆汤证" class="article-heading"><a href="#23-阳明病麻黄连轺赤小豆汤证" class="headerlink" title="23.阳明病麻黄连轺赤小豆汤证"></a>23.阳明病麻黄连轺赤小豆汤证<a class="article-anchor" href="#23-阳明病麻黄连轺赤小豆汤证" aria-hidden="true"></a></h3><p>《伤寒论》原文∶伤寒瘀热在里，身必发黄，麻黄连轺赤小豆汤主之。</p>
<p><strong>【麻黄连轺赤小豆汤方】</strong>麻黄二两去节，赤小豆一升，连轺二两，杏仁四十个去皮尖，大枣十二枚，生梓白皮一升，生姜二两切，甘草二两炙。</p>
<p>上八味，以潦水一斗，先煮麻黄再沸，去上沫，纳诸药，煮取三升，分温三服，半日服尽。</p>
<p><strong>按</strong>∶连轺非连翘，乃连翘根也。其性凉能泻热，兼善利湿，后世改用连翘则性不同矣。赤小豆，即作饭之小豆，形如绿豆而色赤者，非南来之红豆也。梓白皮，药局无鬻者，有梓树处自加之可也。陈修园云，若无梓白皮，可以茵陈代之。</p>
<p>身发黄与黄胆不同。黄胆为胆汁妄行于血中，仲景书中虽未明言，而喻嘉言《寓意草》于钱小鲁案中曾发明之，彼时西人谓胆汁溢于血中之说，犹未入中国也。至身发黄之病，猝成于一两日间，其非胆汁溢于血分可知矣。茵陈为治热结黄胆之要药，《神农本草经》载有明文，仲景治身发黄亦用之者，诚以二证之成，皆由于湿热，其湿热由渐而成则为黄胆，其湿热因外感所束，仓猝而成则为身发黄，是以皆可以茵陈蒿治之也。</p>
<p>身发黄之证，不必皆湿热也。阳明篇七十六节云∶“伤寒发汗已，身目为黄，所以然者，寒湿在里不解故也，以为不可下也，于寒湿中求之。”王和安曰∶黄为油热色，油中含液而包脉孕血，液虚血燥则热甚为阳黄，身黄发热之栀子柏皮证也。油湿血热相等而交蒸，为小便不利，身黄如橘之茵陈蒿证也。油寒膜湿，郁血为热，则寒湿甚而为阴黄，即茵陈五苓证也。病有热而治从寒湿，玩以为二句，语气之活自可想见。盖以为不可下，明见有可下之热黄也，在于寒湿中求之，言治法求之寒湿，明见黄证不纯为寒湿也。凡一证二因者，治从其甚，可于二语见之。</p>
<p>上王氏之论甚精细，而愚于此节之文则又别有会悟，试引从前治愈之两案以明之。</p>
<p>曾治一人受感冒，恶寒无汗，周身发黄，以麻黄汤发之，汗出而黄不退。细诊其脉，左部弦而无力，右部濡而无力，知其肝胆之阳不振，而脾胃又虚寒也。盖脾胃属土，土色本黄，脾胃有病，现其本色，是以其病湿热也，可现明亮之黄色，其病湿寒也，亦可现黯淡之黄色。观此所现之黄色，虽似黯淡而不甚黯淡者，因有胆汁妄行在其中也。此盖因肝胆阳分不振，其中气化不能宣通胆汁达于小肠化食，以致胆管闭塞，胆汁遂蓄极妄行，溢于血分而透黄色，其为黄色之根源各异，竟相并以呈其象，是以其发黄似黯淡而非黯淡也。审病既确，遂为拟分治左右之方以治之。</p>
<p>生箭 六钱，桂枝尖二钱，干姜三钱，浓朴钱半，陈皮钱半，茵陈二钱。</p>
<p>上药六味，共煎汤一大盅温服。</p>
<p>方中之义∶用黄  以助肝胆之阳气，佐以桂枝之辛温，更有开通之力也。用干姜以除脾胃之湿寒，辅以浓朴能使其热力下达。更辅以陈皮，能使其热力旁行，其热力能布  充周，脾胃之寒湿自除也。用茵陈者，为其具有升发之性，实能打开胆管之闭塞，且其性能利湿，更与姜、桂同用，虽云苦寒而亦不觉其苦寒也。况肝胆中寄有相火，肝胆虽凉，相火之寄者仍在，相火原为龙雷之火，不可纯投以辛热之剂以触发之，少加茵陈，实兼有热因寒用之义也。</p>
<p>又治一人，时当仲秋，寒热往来，周身发黄，心中烦热，腹中又似觉寒凉，饮食不甚消化，其脉左部弦硬，右部沉濡，心甚疑之，问其得病之由，答云，不知。因细问其平素之饮食起居，乃知因屋宇窄隘，六七月间皆在外露宿，且其地多潮湿，夜间雾露尤多。乃恍悟此因脏腑久受潮湿，脾胃属土，土为太阴，湿郁久则生寒，是以饮食不能消化。肝胆属木，木为少阳，湿郁久则生热，又兼有所寄之相火为之熏蒸，以致胆管肿胀闭塞，是以胆汁妄行，溢于血中而身黄也。舌上微有白苔，知其薄受外感，侵入三焦，三焦原为手少阳与足少阳并为游部，一气贯通，是以亦可作寒热，原当以柴胡和解之，其寒热自已，茵陈性近柴胡，同为少阳之药，因其身发黄，遂用茵陈三钱以代柴胡，又加连翘、薄荷叶、生姜各三钱，甘草二钱，煎汤服后，周身得汗（足少阳不宜发汗手少阳宜发汗），寒热往来愈，而发黄如故。于斯就其左右之脉寒热迥殊者，再拟一方治之。</p>
<p>茵陈三钱，栀子三钱，干姜三钱，白术三钱炒，浓朴二钱，焰硝五分研细。</p>
<p>上六味，将前五味煎汤一大盅，乘热纳硝末融化服之。</p>
<p>方中之义∶用栀子、茵陈以清肝胆之热，用干姜、白术、浓朴以除脾胃之寒，药性之凉热迥然不同，而汇为一方自能分途施治也。用焰硝者，因胆管之闭塞，恒有胆石阻隔，不能输其胆汁于小肠，焰硝之性善消，即使胆管果有胆石，服之亦不难消融也</p>
<h3 id="24-阳明病猪苓汤证" class="article-heading"><a href="#24-阳明病猪苓汤证" class="headerlink" title="24.阳明病猪苓汤证"></a>24.阳明病猪苓汤证<a class="article-anchor" href="#24-阳明病猪苓汤证" aria-hidden="true"></a></h3><p>发黄之证，多成于湿热，诸治发黄之方，皆治湿热之方也。</p>
<p>乃有本阳明病，其人蕴有湿热而不发黄者，自当另议治法，而阳明篇中亦曾载其治方矣。</p>
<p>《伤寒论》原文∶若脉浮发热，渴欲饮水，小便不利者，猪苓汤主之。</p>
<p>此节所谓脉浮者，乃病入阳明，而犹连太阳之府也。盖太阳之病，在经脉浮，在府亦脉浮，此因太阳之府蕴有实热，以致小便不利，而热之入于阳明者，不能由太阳之府分消其热下行，转上逆而累及于肺，是以渴欲饮水也。治以猪苓汤，是仍欲由太阳之府分消其热也。</p>
<p><strong>【猪苓汤方】</strong>猪苓去皮、茯苓、阿胶、滑石、泽泻各一两。</p>
<p>上五味，以水四升，先煮四味取二升，去滓，纳下阿胶，烊消，温服七合，日三服。</p>
<p>猪苓、茯苓，皆为渗淡之品，而猪苓生于枫下，得枫根阴柔之气，以其性善化阳，以治因热小便不利者尤宜，故用之为主药。用泽泻者，因其能化水气上升以止渴，而后下降以利小便也。用滑石者，其性可代石膏，以清阳明之实热，又能引其热自小便出也。用阿胶者，因太阳之府原与少阴相连，恐诸利水之药或有损于少阴，故加阿胶大滋真阴之品，以助少阴之气化也。</p>
<h3 id="25-阳明病四逆汤证" class="article-heading"><a href="#25-阳明病四逆汤证" class="headerlink" title="25.阳明病四逆汤证"></a>25.阳明病四逆汤证<a class="article-anchor" href="#25-阳明病四逆汤证" aria-hidden="true"></a></h3><p>总计阳明篇中之病证，大抵燥而且热也，其有不燥而转湿者，此阳明之变证也。于治发黄诸方，曾发明之矣。更有不热而反寒者，此亦阳明之变证也。夫病既寒矣，必须治以热剂，方为对证之药，是则温热之剂，又宜讲求矣。</p>
<p>《伤寒论》原文∶脉浮而迟，表热里寒，下利清谷者，四逆汤主之。</p>
<p>外感之着人，恒视人体之禀赋为转移，有如时气之流行，受病者或同室、同时，而其病之偏凉、偏热，或迥有不同。盖人之脏腑素有积热者，外感触动之则其热益甚；其素有积寒者，外感触动之则其寒亦益甚也。明乎此则可与论四逆汤矣。</p>
<p><strong>【四逆汤方】</strong>甘草二两炙，干姜两半，附子一枚生用去皮破八片。</p>
<p>上三味以水三升，煮取一升二合，去滓，分温再服，强人可大附子一枚、干姜三两。</p>
<p>干姜为温暖脾胃之主药，伍以甘草，能化其猛烈之性使之和平，更能留其温暖之力使之常久也。然脾胃之温暖，恒赖相火之壮旺，附子色黑入肾，其非常之热力，实能补助肾中之相火，以浓脾胃温暖之本源也。方名四逆者，诚以脾主四肢，脾胃虚寒者，其四肢常觉逆冷，服此药后，而四肢之厥逆可回也。</p>
<p>方中附子，注明生用，非剖取即用也。因附子之毒甚大，种附子者，将附子剖出，先以盐水浸透，至药局中又几经泡制，然后能用，是知方中所谓附子生用者，特未用火炮熟耳。</p>
<h3 id="26-少阳病提纲及汗吐下三禁" class="article-heading"><a href="#26-少阳病提纲及汗吐下三禁" class="headerlink" title="26.少阳病提纲及汗吐下三禁"></a>26.少阳病提纲及汗吐下三禁<a class="article-anchor" href="#26-少阳病提纲及汗吐下三禁" aria-hidden="true"></a></h3><p>阳明之热，已入府者，不他传矣。若犹在经，而未入于府者，仍可传于少阳。而少阳确实之部位，又须详为辨析也。夫太阳主外，阳明主里，而介于太阳、阳明之间者，少阳也。少阳外与太阳相并则寒，内与阳明相并则热，是以少阳有病而寒热往来也。由此而论，则传经之次第，当由太阳而少阳，由少阳而阳明，而《内经》竟谓一日巨阳（即太阳）受之，二日阳明受之；三日少阳受之者何也？盖他手、足同名之经各有界限，独少阳主膜，人身之膜无不相通。膜有连于太阳者，皮肤下腠理之白膜也。膜有连于阳明者，肥肉、瘦肉间之膜也。此为手少阳经以三焦为府者也（三焦亦是膜，发源于命门，下焦为包肾络肠之膜，中焦为包脾连胃之膜，上焦为心下膈膜及心肺一系相连之膜）。又两胁之下皆板油，包其外者亦膜也，此为足少阳之膜以胆为府者也。由此知介于太阳、阳明之间者，手少阳也；传经在阳明之后者，足少阳也。太阳传阳明原自手少阳经过，而《伤寒论》未言及者，以其重足经，不重手经也。总之，手、足少阳之膜原相联系，即手、足少阳之气化原相贯通，是以《内经》谓少阳为游部（游部者，谓其中气化自手经至足经，自足经至手经游行无定也），更由此知所谓与太阳相并者，为手少阳腠理之膜也，与阳明相并者，为足少阳板油之膜也，以其相近故能相并也。能明乎此，即可与论少阳篇之病矣。</p>
<p>《伤寒论》原文∶少阳之为病，口苦，咽干，目眩也。</p>
<p>《伤寒论》原文∶少阳中风，两耳无所闻，目赤胸中满而烦者，不可吐下，吐下则悸而惊。</p>
<p>《伤寒论》原文∶伤寒脉弦细，头痛发热者，属少阳。少阳不可发汗，发汗则谵语，此属胃。胃和则愈，胃不和，烦而悸。</p>
<p>此节所言之证，乃少阳病之偏于热者也。弦细，固为少阳之脉，观提纲中谆谆以胃和、胃不和为重要之点，想自阳明传少阳时，其外感之热仍有一半入府，而非尽传于少阳。脉虽弦细，重按必然甚实，此原当为少阳、阳明合病也。愚遇此等证脉时，恒将柴胡汤方中药味减半（惟人参与甘草不减），外加生石膏一两，知母五钱（此为白虎加人参汤与小柴胡汤各用一半），则少阳之病可解，其胃中之热亦可尽清，而不至有胃不和之虞矣。此节合上节，为少阳病汗、吐、下三禁，凡治少阳病者当切记之。</p>
<h3 id="27-少阳病小柴胡汤证" class="article-heading"><a href="#27-少阳病小柴胡汤证" class="headerlink" title="27.少阳病小柴胡汤证"></a>27.少阳病小柴胡汤证<a class="article-anchor" href="#27-少阳病小柴胡汤证" aria-hidden="true"></a></h3><p>《伤寒论》原文∶伤寒五六日中风，往来寒热，胸胁苦满，默默不欲饮食，心烦喜呕。或胸中烦而不呕，或渴，或腹中痛，或胁下痞硬，或心下悸，小便不利，或不渴，身有微热，或咳者，与小柴胡汤主之。（此节载太阳篇）</p>
<p><strong>【小柴胡汤方】</strong>柴胡半斤，黄芩三两，人参三两，甘草三两炙，半夏半升洗，生姜三两切，大枣十二枚擘。</p>
<p>上七味，以水一斗二升，煮取六升，去滓，再煎取三升，温服一升，日三服。</p>
<p>用小柴胡汤加减法∶若胸中烦而不呕，去半夏、人参，加栝蒌实一枚；若渴者，去半夏，加人参，合前成四两半，栝蒌根四两，若腹中痛者，去黄芩，加芍药三两，若胁下痞硬，去大枣，加牡蛎四两；若心下悸小便不利者，去黄芩，加茯苓四两；若不渴外有微热者，去人参，加桂枝三两，温复取微汗愈；若咳者，去人参、大枣、生姜，加五味子半升、干姜二两。</p>
<p><strong>【附录】后世用小柴胡汤分量</strong></p>
<p>柴胡（八钱） 黄芩（三钱） 人参（三钱） 甘草（三钱）</p>
<p>清半夏（四钱） 生姜（三钱切） 大枣（四枚擘）</p>
<p>小柴胡证喜呕者，不必作呕吐也，但常常有欲呕之意，即为喜呕。是以愚治伤寒，遇有觉恶心而微寒热往来者，即投以小柴胡汤，一剂而愈。此《伤寒论》所谓∶“伤寒中风，有柴胡证，但见一证便是，不必悉具”也。</p>
<p>方中重用柴胡，正所以助少阳之枢转以引邪外出也。犹恐其枢转之力或弱，故又助以人参，以浓其上升之力，则少阳之邪直能随少阳之气透膈上出矣。用半夏者，因其生当夏半，能通阴阳、和表里，且以病本喜呕，而又升以柴胡、助以人参，少阳虽能上升，恐胃气亦因之上逆，则欲呕之证仍难愈，用半夏协同甘草、姜、枣降胃兼以和胃也。用黄芩者，以其形原中空，故善清躯壳之热，且亦以解人参之偏热也。</p>
<p>小柴胡汤证，原忌发汗，其去滓重煎者，原所以减柴胡发表之力，欲其但上升而不外达也。乃太阳篇一百零三节，服小柴胡汤后，竟有发热汗出之文，读《伤寒论》者，恒至此而生疑，注疏家亦未见有详申其义者，今试录其原文细研究之。</p>
<p>《伤寒论》原文∶凡柴胡汤证而下之，若柴胡证不罢者，复与柴胡汤，必蒸蒸而振，却发热汗出而解。</p>
<p>服小柴胡汤，以引少阳之邪透膈上出而无事出汗，原为小柴胡汤证治法之正则。然药力之上升透膈颇难，必赖其人之正气无伤，药借正气以营运之而后可以奏效。至误下者，足少阳之邪多散漫于手少阳三焦脂膜之中，仍投以小柴胡汤，其散漫于手少阳者，遂可借其和解宣通之力，达于太阳而汗解矣。其留于胁下板油中者，因误降伤气，无力上达，亦遂借径于手少阳而随之汗解，故于汗出上特加一却字，言非发其汗而却由汗解，此乃因误下之后而使然，以明小柴胡汤原非发汗之药也。其汗时必发热蒸蒸而振者，有战而后汗意也。盖少阳之病由汗解，原非正路，而其留于胁下之邪作汗解尤难，乃至服小柴胡汤后，本欲上透膈膜，因下后气虚，不能由上透出，而其散漫于手少阳者，且又以同类相招，遂于蓄极之时而开旁通之路，此际几有正气不能胜邪气之势，故汗之先必发热而振动，此小柴胡汤方中所以有人参之助也。是以愚用此方时，于气分壮实者，恒不用人参，而于误服降药后及气虚者，则必用人参也。</p>
<p>人身之膜原，无处不相联系，女子之胞室亦膜也。其质原两膜相合，中为夹室，男女皆有，男以化精，女以通经，故女子之胞室亦曰血室。当其经水初过之时，适有外感之传经者乘虚袭入，致现少阳证病状，亦宜治以小柴胡汤，《伤寒论》中亦曾详论之矣。</p>
<p>《伤寒论》原文∶妇人中风，七、八日续得寒热，发作有时，经水适断者，此为热入血室。其血必结，故使如疟状，发作有时，小柴胡汤主之。</p>
<p>伤寒之病既自阳明传少阳矣，间有遵少阳之法治之，其证复转阳明者，此虽仅见之证，亦宜详考治法。</p>
<p>《伤寒论》原文∶服柴胡汤已，渴者属阳明，以法治之。</p>
<p>喻嘉言曰∶风寒之邪，从阳明而传少阳，起先不渴，里证未具，及服小柴胡汤已，重加口渴，则邪还阳明，而当调胃以存津液矣。然不曰攻下，而曰以法治之，意味无穷。盖少阳之寒热往来，间有渴证，倘少阳未罢而恣言攻下，不自犯少阳之禁乎？故见少阳重转阳明之证，但云以法治之，其法维何？即发汗利小便已，胃中躁烦，实大便难之说也。若未利其小便，则有猪苓、五苓之法，若津液热炽，又有人参白虎之法，仲景圆机活泼，人存政举，未易言矣。</p>
<p>少阳证，不必皆传自阳明也。其人若胆中素有积热，偶受外感，即可口苦、心烦、寒热往来，于柴胡汤中加生石膏、滑石、生杭芍各六钱，从小便中分消其热，服后即愈。若其左关甚有力者，生石膏可用至一两（小柴胡汤证宜加石膏者甚多，不但此证也），自无转阳明之虞也。</p>
<p>小柴胡汤本为平和之剂，而当时医界恒畏用之，忌柴胡之升提也。即名医若叶天士，亦恒于当用柴胡之处避而不用，或以青蒿代之。诚以古今之人，禀赋实有不同，古人禀质醇浓，不忌药之升提，今人体质多上盛下虚，上焦因多有浮热，见有服柴胡而头疼目眩者，见有服柴胡而齿龈出血者，其人若素患吐血及脑充血证者，尤所忌服。至愚用小柴胡汤时，恒将原方为之变通，今试举治验之数案以明之。</p>
<p>同庄张××，少愚八岁，一方之良医也。其初习医时，曾病少阳伤寒，寒热往来，头疼发热，心中烦而喜呕，脉象弦细，重按有力。愚为疏方调治，用柴胡四钱，黄芩、人参、甘草、半夏各三钱，大枣四枚，生姜三大片，生石膏一两，俾煎汤一大盅服之。张××疑而问曰∶此方乃小柴胡汤外加生石膏也，按原方中分量，柴胡半斤以一两折为今之三钱计之，当为二两四钱，复三分之，当为今之八钱，今方中他药皆用其原分量，独柴胡减半，且又煎成一盅服之，不复去滓重煎，其故何也？弟初习医，未明医理，愿兄明以教我也！</p>
<p>答曰∶用古人之方，原宜因证、因时，为之变通，非可胶柱鼓瑟也。此因古今气化，略有不同，即人之禀赋遂略有差池，是以愚用小柴胡汤时，其分量与药味，恒有所加减。夫柴胡之性，不但升提，实原兼有发表之力，古法去滓重煎者，所以减其发表之力也。今于方中加生石膏一两以化其发表之力，即不去滓重煎，自无发表之虞，且因未经重煎，其升提之力亦分毫无损，是以止用一半，其力即能透膈上出也。放心服之，自无差谬。张××果信用愚言，煎服一剂，诸病皆愈。</p>
<p>邻村刘姓妇人，得伤寒少阳证，寒热往来无定时，心中发热，呕吐痰涎，连连不竭，脉象沉弦。为开小柴胡汤原方，亦柴胡减半用四钱，加生石膏一两，云苓片四钱。有知医者在座，疑而问曰∶少阳经之证，未见有连连吐粘涎不竭者，今先生用小柴胡汤，又加石膏、茯苓，将勿不但为少阳经病，或又兼他经之病乎？答曰∶君之问诚然也，此乃少阳病而连太阴也。少阳之去路原为太阴之经，太阴在腹为湿土之气，若与少阳相并，则湿热化合，即可多生粘涎，故于小柴胡汤中加石膏、茯苓，以清少阳之热，即以利太阴之湿也。知医者闻之，甚为叹服。遂将此方煎服，两剂全愈。</p>
<p>在辽宁曾治一妇人，寒热往来，热重寒轻，夜间恒作 语，其脉沉弦有力。因忆《伤寒论》谓妇人热入血室证，“昼日明了，暮则  语”，遂细询之，因知其初受外感三四日，月信忽来，至月信断后遂变斯证。据所云云，知确为热入血室，是以其脉沉弦有力也。遂为开小柴胡原方，将柴胡减半，外加生黄  二钱、川芎钱半，以升举其邪之下陷，更为加生石膏两半，以清其下陷之热，将小柴胡如此变通用之，外感之邪虽深陷，实不难逐之使去矣。将药煎服一剂，病愈强半，又服一剂全愈。</p>
<p><strong>按</strong>∶热入血室之证，其热之甚者，又宜重用石膏二三两以清其热，血室之中，不使此外感之热稍有存留始无他虞。愚曾治有血室溃烂脓血者数人，而究其由来，大抵皆得诸外感之余，其为热入血室之遗恙可知矣。盖当其得病之初，医者纵知治以小柴胡汤，其遇热之剧者，不知重用石膏以清血室之热，遂致酿成危险之证，此诚医者之咎也。医者有治热入血室之证者，尚其深思愚言哉。</p>
<h3 id="28-少阳病大柴胡汤证" class="article-heading"><a href="#28-少阳病大柴胡汤证" class="headerlink" title="28.少阳病大柴胡汤证"></a>28.少阳病大柴胡汤证<a class="article-anchor" href="#28-少阳病大柴胡汤证" aria-hidden="true"></a></h3><p>柴胡汤证，有但服小柴胡不能治愈，必治以大柴胡汤始能治愈者，此病欲借少阳之枢转，外出而阻于阳明之阖，故宜于小柴胡汤中兼用开降阳明之品也。</p>
<p>《伤寒论》原文∶太阳病过经十余日，反二、三下之，后四、五日柴胡证仍在者，先与小柴胡。呕不止，心下急，郁郁微烦者，为未解也，与大柴胡汤下之则愈。</p>
<p><strong>【大柴胡汤方】</strong>柴胡半斤，黄芩三两，芍药三两，半夏半升洗，生姜五两切，枳实四两炙，大枣十二枚擘。</p>
<p>上七味，以水一斗二升，煮取六升，去滓再煎，温服一升，日三服。一方用大黄二两。</p>
<p>《伤寒论》大柴胡汤，少阳兼阳明之方也。阳明胃府有热，少阳之邪又复挟之上升，是以呕不止，心下急，郁郁微烦。欲用小柴胡汤提出少阳之邪，使之透膈上出，恐其补胃助热而减去人参，更加大黄以降其热，步伍分明，出奇致胜，此所以为百战百胜之师也。乃后世畏大黄之猛，遂易以枳实。迨用其方不效，不得不仍加大黄，而竟忘去枳实，此大柴胡一方，或有大黄或无大黄之所由来也。此何以知之？因此方所主之病宜用大黄，不宜用枳实而知之。盖方中以柴胡为主药，原欲升提少阳之邪透膈上出，又恐力弱不能直达，故小柴胡汤中以人参助之。今因证兼阳明，故不敢复用人参以助热，而更加大黄以引阳明之热下行，此阳明与少阳并治也。然方名大柴胡，原以治少阳为主，而方中既无人参之助，若复大黄、枳实并用，既破其血，又破其气，纵方中有柴胡，犹能治其未罢之柴胡证乎？盖大黄虽为攻下之品，然偏于血分，仍于气分无甚伤损，即与柴胡无甚龃龉，至枳实能损人胸中最高之气，其不宜与柴胡并用明矣。愚想此方当日原但加大黄，后世用其方者，畏大黄之猛烈，遂易以枳实，迨用其方不效，不得不仍加大黄，而竟忘去枳实，此为大柴胡或有大黄或无大黄，以致用其方者恒莫知所从也。以后凡我同人，有用此方者，当以加大黄去枳实为定方矣。究之，古今之气化不同，人身之强弱因之各异，大柴胡汤用于今日，不惟枳实不可用，即大黄亦不可轻用，试举两案以明之。</p>
<p>邑诸生刘××，其女适邑中某氏，家庭之间，多不适意，于季秋感冒风寒，延其近处医者治不愈。刘××邀愚往诊，病近一旬，寒热往来，其胸中满闷烦躁皆甚剧，时作呕吐，脉象弦长有力，愚语刘××曰∶此大柴胡汤证也，从前医者不知此证治法，是以不愈。刘××亦以愚言为然，遂为疏方，用柴胡四钱，黄芩、芍药、半夏各三钱，生石膏两半碎，竹茹四钱，生姜四片，大枣四枚，俾煎服。刘××疑而问曰∶大柴胡汤原有大黄、枳实，今减去之，加石膏、竹茹，将勿药力薄弱难奏效乎？答曰∶药之所以能愈病者，在对证与否，不在其力之强弱也，宜放胆服之，若有不效，余职其咎。病患素信愚，闻知方中有石膏，亦愿急服，遂如方煎服一剂，须臾觉药有推荡之力，胸次顿形开朗，烦躁呕吐皆愈。刘××疑而问曰∶余疑药力薄弱不能奏效，而不意其奏效更捷，此其理将安在耶？答曰∶凡人得少阳之病，其未病之先，肝胆恒有不舒，木病侮土，脾胃亦恒先受其扰。</p>
<p>迨其阳明在经之邪，半入于府半传于少阳，于斯，阳明与少阳合病，其热之入于府中者，原有膨胀之力，复有肝胆以扰之，其膨胀之热，益逆行上干而凌心，此所以烦躁与胀满并剧也。小柴胡汤去人参原可舒其肝胆，肝胆既舒，自不复扰及脾胃，又重用石膏，以清入府之热，俾其不复膨胀上干，则烦躁与满闷自除也。况又加竹茹之开胃止呕者以辅翼之，此所以奏效甚捷也。</p>
<p>又治一人，年逾弱冠，禀赋素羸弱。偶于初夏，因受感冒病于旅邸，求他医治疗，将近一旬，病犹未愈。后愚诊视，其父正为病患煎药，视其方乃系发表之剂，及为诊视，则白虎汤证也。嘱其所煎之药，千万莫服。其父求为疏方，因思病者禀赋素弱，且又在劳心之余，若用白虎汤原宜加人参，然其父虽信愚，而其人实小心过度，若加人参，石膏必须多用，或因此不敢径服，况病者未尝汗下，且又不渴，想但用白虎汤不加人参亦可奏效。遂为开白虎汤原方，酌用生石膏二两，其父犹嫌其多。愚曰∶此因君平素小心特少用耳，非多也。又因脉有数象，外加生地黄一两以滋其阴分，嘱其煎汤两盅，分两次温饮下，且嘱其若服后热未尽退，其大便不滑泻者，可即原方仍服一剂。</p>
<p>迨愚旋里后，其药止服一剂，热退十之八九，虽有余热未清，不敢再服。迟旬日大便燥结不下，两腿微肿，拟再迎愚诊视，适有其友人某，稍知医学，谓其腿肿系为前次重用生石膏二两所伤。其父信友人之言，遂改延他医，见其大便燥结，投以降下之剂，方中重用大黄八钱，将药服下，其人即不能语矣。其父见病势垂危，急遣人迎愚，未及诊视而亡矣。夫此证之所以便结腿肿者，因其余热未清，药即停止也。乃调养既失之于前，又误药之于后，竟至一误再误，而不及挽救，使其当时不听其友之盲论，仍迎愚为延医，或再投以白虎汤，或投以白虎加人参汤，将石膏加重用之，其大便即可因服凉润之药而通下，大便既通，小便自利，腿之肿者不治自愈矣。就此案观之，则知大柴胡汤中用大黄，诚不如用石膏也（重用白虎汤即可代承气，曾于前节论承气汤时详言之）。盖愚当成童时，医者多笃信吴又可，用大剂承气汤以治阳明府实之证，莫不随手奏效。及愚业医时，从前之笃信吴又可者，竟恒多偾事，此相隔不过十余年耳，况汉季至今千余年哉。盖愚在医界颇以善治寒温知名，然对于白虎汤或白虎加人参汤，旬日之间必用数次，而对于承气汤恒终岁未尝一用也。</p>
<h3 id="29-少阳篇三阳合病之治法" class="article-heading"><a href="#29-少阳篇三阳合病之治法" class="headerlink" title="29.少阳篇三阳合病之治法"></a>29.少阳篇三阳合病之治法<a class="article-anchor" href="#29-少阳篇三阳合病之治法" aria-hidden="true"></a></h3><p>少阳篇，有三阳并病之证，提纲中详其病状而未列治法，此或有所遗失欤？抑待后人遇此证自为拟方欤？</p>
<p>愚不揣固陋，本欲拟一方以补之，犹恐所拟者未必有效，今试即其所载病状以研究其病情，再印征以生平所治之验案，或于三阳合病之治法，可得其仿佛欤。</p>
<p>《伤寒论》原文∶三阳合病，脉浮大，上关上，但欲眠睡，目合则汗。</p>
<p>陶华氏谓，此节所言之病，当治以小柴胡加葛根、芍药。而愚对于此证有治验之案二则，又不拘拘于小柴胡汤中加葛根、芍药也。试详录二案于下，以质诸医界。</p>
<p>一人年过三旬，于初春患伤寒证，经医调治不愈。七八日间延为诊视。头疼，周身发热，恶心欲吐，心中时或烦躁，头即有汗而身上无汗，左右脉象皆弦，右脉尤弦而有力，重按甚实，关前且甚浮。即此脉论，其左右皆弦者，少阳也，右脉重按甚实者，阳明也，关前之脉浮甚者，太阳也，此为三阳合病无疑。其既有少阳病而无寒热往来者，缘与太阳、阳明相并，无所为往无所为来也。遂为疏方∶生石膏、玄参各一两，连翘三钱，茵陈、甘草各二钱，俾共煎汤一大盅顿服之，将药服后，俄顷汗出遍体，近一点钟，其汗始竭，从此诸病皆愈。其兄颇通医学，疑而问曰∶此次所服药中分毫无发表之品，而服后竟由汗解而愈者何也？答曰∶出汗之道，在调剂其阴阳，听其自汗，非可强发其汗也，若强发其汗，则汗后恒不能愈，且转至增剧者多矣。如此证之三阳相并，其病机本欲借径于手太阴之络而外达于皮毛，是以右脉之关前独浮也，乃因其重按有力，知其阳明之积热，犹团结不散，故用石膏、玄参之凉润者，调剂其燥热，凉热化合，自能作汗，又少加连翘、茵陈（可代柴胡）以宣通之，遂得尽随病机之外越者，达于皮毛而为汗解矣，此其病之所以愈也。</p>
<p>又治一人，年近三旬，因长途劳役，感冒甚重，匆匆归家，卧床不起。经医延医，半月病益加剧。及愚视之，见其精神昏愦。  语不休，肢体有时惕动不安，其两目直视，似无所见，其周身微热，而间有发潮热之时，心中如何，询之不能自言，其大便每日下行皆系溏粪，其脉左右皆弦细而浮，数逾六至，重按即无。根据此证之肢体惕动、两目直视，且间发潮热者，少阳也；精神昏愦、  语不休者，阳明也；其脉弦而甚浮者，乃自少阳还太阳也，是以谓之三阳合病也。《伤寒论》少阳篇所谓三阳合病，然《伤寒论》中所言者，是三阳合病之实证，而此症乃三阳合病之虚证，且为极虚之证。凡三阳合病以病已还表，原当由汗而解，此病虽虚，亦当由汗而解也。特以脉数无根，真阴大亏，阳升而阴不能应，是以不能化合而为汗耳。治此证者，当先置外感于不问，而以滋培其真阴为主，连服数剂，俾阴分充足，自能与阳气化合而为汗，汗出而病即愈矣。若但知病须汗解，当其脉数无根之时，即用药强发其汗，无论其汗不易出也，即服后将汗发出，其人几何不虚脱也。</p>
<p>愚遂为开生地黄、熟地黄、生山药、大枸杞各一两，玄参、沙参、净萸肉各五钱，煎汤一大碗，分两次温饮下。此药一日夜间连进两剂。翌晨再诊其脉，不足六至，精神亦见明了，自服药后大便未行，遂于原方中去萸肉，加青连翘二钱，服后周身得汗，病若失。</p>
<h3 id="30-太阴病提纲及意义" class="article-heading"><a href="#30-太阴病提纲及意义" class="headerlink" title="30.太阴病提纲及意义"></a>30.太阴病提纲及意义<a class="article-anchor" href="#30-太阴病提纲及意义" aria-hidden="true"></a></h3><p>病由少阳而愈者，借少阳之枢转而外出也。乃有治不如法，其病不能借少阳之枢转外出，而转由腔上之膜息息透入腹中，是由少阳而传太阴也。夫病既传于太阴，其病情必然变易，自当另议治法，是则太阴经发现之病状与其治法，又当进而研究矣。</p>
<p>《伤寒论》原文∶太阴之为病，腹满而吐，食不下，自利益甚，时腹自痛，若下之，必胸中结硬。</p>
<p>脾为太阴之府，其处重重油脂包裹，即太阴之经也。盖论其部位，似在中焦之内，惟其处油脂独浓于他处，是太阴之经虽与三焦相连，而实不与三焦相混也。且《难经》谓脾有散膏半斤，即西人所谓甜肉汁，原系胰子团结而成，方书谓系脾之副脏，其分泌善助小肠化食，实亦太阴经之区域也。为其经居于腹之中间，是以腹满为太阴经之的病。其吐食、自利者，此经病而累及于府，脾病不能运化饮食，是以吐利交作也。</p>
<p>其腹痛者，因病在太阴，中焦郁满而气化不通也。下之必胸中结硬者，因下后脾气下陷，不能散精以达于肺（《内经》谓脾气散精，以达于肺），遂致郁于胸中而为结硬也。</p>
<p>此节提纲甚详，而未言治法，及下节汇通观之，可自得其治法矣。</p>
<p>《伤寒论》原文∶太阴中风，四肢烦疼，阳微阴涩而长者，为欲愈。</p>
<p>唐容川曰∶此节言太阴中风，脉若阳大而阴滑，则邪盛内陷矣。今阳不大而微，阴涩而又见长者，乃知微涩是邪不盛，不是正气虚。长是正气足，不嫌其微涩，故为欲愈也。</p>
<p>一人，年甫弱冠，当仲春之时，因伏气化热窜入太阴，腹中胀满，心中烦躁，两手肿疼，其脉大而濡，两尺重按颇实。因思腹中者太阴之部位也，腹中胀满乃太阴受病也，太阴之府为脾，脾主四肢，因伏气化热窜入太阴，是以两手肿疼也，其两足无恙者，因窜入太阴者，原系热邪，热之性喜上行，是以手病而足不病也。为其所受者热邪，是以觉烦躁也。因忆《伤寒论》太阴篇有谓“太阴中风，四肢烦疼，阳微阴涩而长者，为欲愈”今此证所现之脉，正与欲愈之脉相反，是不得不细商治法也。为疏方，用生莱菔子、生鸡内金各三钱以开其胀满，滑石、生杭芍各六钱以清其烦躁，青连翘、生蒲黄各四钱以愈其两手肿疼，按方煎服两剂，诸病皆愈。诚以太阴之病原属湿热，其湿热之郁蒸于上者，服此汤后得微汗而解，其湿热之陷溺于下者，服此汤后亦可由小便分利而解矣。若执此案之方以治前节所言之病，于方中加法半夏三钱，则在上之吐可止，再加生山药八钱，下焦之利亦可愈，至方中之连翘、蒲黄，不但能治手肿疼，即腹中作痛服之亦能奏效，将方中药味，略为增加以治前节之病，亦可随手治愈也。</p>
<h3 id="31-太阴病桂枝汤证" class="article-heading"><a href="#31-太阴病桂枝汤证" class="headerlink" title="31.太阴病桂枝汤证"></a>31.太阴病桂枝汤证<a class="article-anchor" href="#31-太阴病桂枝汤证" aria-hidden="true"></a></h3><p>太阴之病，有时可由汗解者，然必须病机有外越之势，原非强发其汗也。</p>
<p>《伤寒论》原文∶太阴病脉浮者，可发汗，宜桂枝汤。</p>
<p>脉浮者，乃太阴之病机外越，原可因其势而导之，故可服桂枝汤以发其汗也。若其脉之浮而有力者，宜将桂枝减半（用钱半），加连翘三钱，盖凡脉有浮热之象者，过用桂枝，恒有失血之虞，而连翘之性凉而宣散，凡遇脉象之浮而有力者，恒得之即可出汗，故减桂枝之半而加之以发汗也。恐其汗不出者，服药后亦可啜粥，若间有太阴腹满之本病者，可加生莱菔子三钱，盖莱菔子生用，其辛辣之味不但可以消胀满，又可助连翘发汗也。</p>
<h3 id="32-太阴病宜四逆辈诸寒证" class="article-heading"><a href="#32-太阴病宜四逆辈诸寒证" class="headerlink" title="32.太阴病宜四逆辈诸寒证"></a>32.太阴病宜四逆辈诸寒证<a class="article-anchor" href="#32-太阴病宜四逆辈诸寒证" aria-hidden="true"></a></h3><p>太阴自少阳传来原无寒证，乃有其脏本素有寒积，经外感传入而触发之，致太阴外感之证不显，而惟显其内蓄之寒凉以为病者，是则不当治外感，惟宜治内伤矣。</p>
<p>《伤寒沦》原文∶自利不渴者，属太阴，以其脏有寒故也。当温之，宜四逆辈。</p>
<p>陈修园曰∶自利者，不因下而利也。凡利则津液下注，多见口渴，惟太阴湿土之为病不渴，至于下利者当温之，而浑言四逆辈，所包括之方原甚广。</p>
<p>王和安谓∶温其中兼温其下宜四逆，但温其中宜理中、吴茱萸，寒结宜大建中汤。湿宜真武汤，渴者宜五苓散，不渴而滑宜赤石脂禹余粮汤。而愚则谓甘草干姜汤、干姜附子汤、茯苓四逆汤诸方，皆可因证选用也。</p>
<h3 id="33-太阴病坏证桂枝加芍药汤及桂枝加大黄汤证" class="article-heading"><a href="#33-太阴病坏证桂枝加芍药汤及桂枝加大黄汤证" class="headerlink" title="33.太阴病坏证桂枝加芍药汤及桂枝加大黄汤证"></a>33.太阴病坏证桂枝加芍药汤及桂枝加大黄汤证<a class="article-anchor" href="#33-太阴病坏证桂枝加芍药汤及桂枝加大黄汤证" aria-hidden="true"></a></h3><p>太阴之证，不必皆由少阳传来也，又间有自太阳传来者。然自少阳传来，为传经次第之正传，自太阳传来则为误治之坏证矣。</p>
<p>《伤寒论》原文∶本太阳病，医反下之，因而腹满时痛者，属太阴也，桂枝加芍药汤主之；大实痛者，桂枝加大黄汤主之。</p>
<p>太阳病误下之后，外感之邪固可乘虚而入太阴，究之，脾土骤为降下所伤，肝木即乘虚而侮脾土，腹中之满而且痛，实由肝脾之相龃龉也。桂枝原为平肝、和脾（气香能醒脾，辛温之性，又善开脾瘀）之圣药，而辅以芍药、甘草、姜、枣，又皆为柔肝扶脾之品，是桂枝汤一方，若免去啜粥，即可为治太阴病之正药也。</p>
<p>至于本太阳证，因误下病陷太阴，腹满时痛，而独将方中芍药加倍者，因芍药善治腹痛也。试观仲景用小柴胡汤，腹痛者去黄芩加芍药，通脉四逆汤腹痛者，去葱加芍药此明征也。若与甘草等分同用，为甘草芍药汤，原为仲景复阴之方，愚尝用之以治外感杂证、骤然腹痛（须审其腹痛非凉者），莫不随手奏效。惟其所用之分量，芍药倍于甘草是为适宜，盖二药同用原有化合之妙，此中精微固不易窥测也。且二药如此并用，大有开通之力，则不惟能治腹痛，且能除腹满也。</p>
<p>惟此方中芍药加倍为六两，甘草仍为二两，似嫌甘草之力薄弱，服后或难速效，拟将甘草亦加重为三两，应无药性偏重之弊欤。</p>
<p><strong>【桂枝加芍药汤方】</strong>桂枝三两，芍药六两，甘草二两炙，生姜三两切，大枣十二枚擘。</p>
<p>上五味，以水七升，煮取三升，去滓，分温三服。</p>
<p><strong>【桂枝加大黄汤方】</strong>即前方加大黄二两。</p>
<h3 id="34-少阴病提纲及意义" class="article-heading"><a href="#34-少阴病提纲及意义" class="headerlink" title="34.少阴病提纲及意义"></a>34.少阴病提纲及意义<a class="article-anchor" href="#34-少阴病提纲及意义" aria-hidden="true"></a></h3><p>中焦脂膜团聚之处，脾居其中，斯为太阴，前已言之。而下焦脂膜团聚之处，肾居其中，故名少阴。少阴之府在肾，少阴之经即团聚之脂膜也。为其与中焦团聚之处相连，是以外感之传递，可由太阴而传入少阴也。</p>
<p>《伤寒论》原文∶少阴之为病，脉微细，但欲寐也。</p>
<p>少阴之病，有凉有热。说者谓，若自太阴传来，是阳明、少阳之邪顺序传入少阴则为热证，若外感之邪直中真阴则为寒证者。而愚临证实验以来，知少阴病之凉者原非直中，乃自太阳传来为表里之相传，亦为腑脏之相传（膀胱），因太阳之府相连之脂膜，原与包肾之脂膜相通也。其间有直中者，或因少阴骤虚之时，饮食寒凉而得，此不过百中之一二，其治法原当另商也。至少阴病之热者，非必自传经而来，多由伏气化热入少阴也。所谓伏气者，因其素受外寒甚轻，不能即病，其所受之寒气伏于三焦脂膜之中，阻塞气化之升降而化热（气化因阻塞而生热伏气即可与之相合而化热），恒因少阴之虚损，伏气即乘虚而窜入少阴，此乃少阴之热病初得即宜用凉药者也。</p>
<p>至无论其病之或凉或热而脉皆微细者，诚以脉之跳动发于心，而脉之所以跳动有力者，又关于肾。</p>
<p>心肾者，水火之根源也，心肾之气相济，则身中之气化自然壮旺，心肾之气若相离，身中之气化遽形衰惫。</p>
<p>少阴有病者，其肾气为外邪遏抑不能上升以济心，是以无论病之为凉为热，其脉象皆微细无力也。其但欲寐者，因心肾之气不交，身中之气化衰惫，精神必然倦懒，是以常常闭目以静自休息。又因肾气不能上达以吸引心阳下潜，是以虽闭目休息不能成寐，而为但欲寐之状也。</p>
<p>《伤寒论》原文∶少阴病，欲吐不吐，心烦但欲寐，五、六日自利而渴者，属少阴也。虚故引水自救，若小便色白者，少阴病形悉具，小便白者以下焦虚有寒，不能制水，故令色白也。</p>
<p>张拱端曰∶少阳为阳枢，少阴为阴枢。少阴欲吐不吐者，以少阴有水复有火，水火之气循环上下不利，故欲吐不吐也。少阳喜呕者，以内外之气由焦膜中行，焦膜不利则气难于出入，是以逆于胃而为呕，呕则气少畅，故喜呕，此少阴欲吐、少阳喜呕之所以然也。又太阴、少阴俱有自利证，少阴自利而渴，从少阴本热之化也。太阴自利不渴，从太阴本湿之化也。若治少阴上焦口渴之实热，罔顾及下焦下利之虚寒，则下利不止矣。故凡对于水火分病，则当用寒热之药分治之。对于水火合病，无妨用寒热之药合治之。本论用方有纯于寒有纯于热，复有寒热并用者，即此理也。</p>
<p>──本节未列治法，张氏谓上有实热下有虚寒，宜用寒热之药函问∶师答曰∶宜用生地一两，生杭芍五钱，附子二钱，干姜二钱，细辛一钱，计五味，不宜用石膏。 高××注《伤寒论》原文∶少阴病脉紧，至七、八日自下利，脉暴微，手足反温，脉紧反去者，为欲解也。虽烦下利必自愈。</p>
<p>少阴之中有水有火，肾左右两枚水也，肾系命门所生之相火，少阴中之火也。外寒自太阳透入少阴，与少阴中之水气相并，以阻遏其元阳，是以脉现紧象，紧者寒也，乃阴盛阳衰逼阳不得宣布之象也。迨阳气蓄之既久，至七、八日又重值太阳、阳明主气之候，命门之火因蓄极而暴发，遂迫阴寒自下利外出，脉之紧者亦暴微。盖脉紧原阳为阴迫，致现弦而有力之象，至暴微是由紧而变为和缓，未必甚微，与紧相较则见其微矣。且其手足反温，此为元阳已回之兆无疑，治少阴中之寒病者，原以保护其元阳为主，此时或有心烦之病，实因相火暴发，偶有浮越于上者，此益足征元阳之来复也，是以知其必愈也。</p>
<p>陈修园曰∶此言少阴得阳热之气而解也。余自行医以来，每遇将死之证，必以大药救之，忽而发烦下利，病家怨而更医，医家亦诋前医之误，以搔不着疼痒之药居功，余反因热肠受谤，甚矣名医之不可为也。</p>
<p>愚年少时，初阅《伤寒论浅注》至此，疑修园之言，似近自为掩饰。迨医学研究既久，又加以临证实验，乃知修园之言诚不诬也。后又见常德张拱端所着《伤寒论会参》，亦谓修园之言诚然，且谓余治一人，服药后下利苦烦，又喜哈哈，似癫非癫，数时病愈，亦与此节烦利自愈一例也。而愚则谓，若遇少阴阴寒险证，欲用药以回其阳时，不妨预告病家，阳回之后恒现下利心烦之象，自能免病家之生疑也。</p>
<p>子××按∶数年前余在里处，曾治一少阴寒证，服药后下利发烦而愈。一九三三年腊月，在津又治阎××少阴寒证，服茴香、干姜等药久不愈，乃询方于余，俾单服生硫黄如枣大，食前服，每日三次，至五六日忽下利日二三次，骇而问余。余曰∶此寒结得硫黄之热而开，《伤寒论》所谓虽烦下利必自愈者是也。后数日利果止，其病亦愈。</p>
<p>《伤寒论》原文∶少阴病下利，若利自止，恶寒而蜷卧，手足温者，可治。</p>
<p>张拱端曰∶以上三节，俱少阴阴寒之病，前两节手足温，第三节自烦欲去衣被，均为阳回之候，均为自愈、可治之证。可见治少阴伤寒以阳为主，不特阴证见阳脉者生，即阴病见阳证亦为易愈。论中恶寒而蜷之蜷字，足供阴寒在内之考察，何也？大凡阴寒之病，俱有屈曲身体之形，其屈曲之理，实关系于督、任二脉，盖以督统诸阳行于背脊，任统诸阴行于胸腹，阴寒在内屈曲身体者，伸背之阳以抑阴也，阳热在内直腰张胸者，伸腹之阴以济阳也。如天气热人必张胸，天气寒人必拘急，观其伸阳以自救，则蜷之属于阴寒其理可得矣。故阳盛则作痉，阴盛则蜷卧，理所必然也。至于自烦欲去衣被，是阴得阳化故为可治。</p>
<p>张氏论督任相助之理，以释本节中之蜷卧颇为精细，而愚于张氏所论之外，则更别有会心也。推坎离相济，阴阳互根之理，人之心肾相交，即能生热（心肾相交能补助元阳故能生热），而心肾之相交每在呼气外出之时也。盖当呼气外出之时，其心必然下降，其肾必然上升（此可默自体验），此际之一升一降而心肾交矣。是乃呼吸间自然之利益，以为人身热力之补助也（试观睡时恒畏冷，以人睡着则呼吸慢，热力即顿形不足，是明征也）。人之畏冷身蜷卧者，是其心肾欲相交以生热也（此中有无思无虑自然而然之天机）。</p>
<p>至于病热，其身恒后挺，是心肾欲相远，防其相交以助热也。</p>
<p>《伤寒论》原文∶少阴病吐利，手足不逆冷，反发热者不死，脉不至者，灸少阴七壮。</p>
<p>陈修园谓∶宜灸太 二穴。张拱端谓，亦可灸复溜二穴。而愚则谓，若先灸太 二穴，脉仍不应，可再灸复溜二穴，灸时宜两腿一时同灸。太 二穴，在足内踝后五分，跟骨上动脉中，复溜二穴，在内踝上二寸，大骨后侧陷中，此与太 同为少阴生脉之源。</p>
<h3 id="35-少阴病麻黄附子细辛汤证" class="article-heading"><a href="#35-少阴病麻黄附子细辛汤证" class="headerlink" title="35.少阴病麻黄附子细辛汤证"></a>35.少阴病麻黄附子细辛汤证<a class="article-anchor" href="#35-少阴病麻黄附子细辛汤证" aria-hidden="true"></a></h3><p>《伤寒论》原文∶少阴病，始得之，反发热脉沉者，麻黄附子细辛汤主之。</p>
<p>此外感之寒凉，由太阳直透少阴，乃太阳与少阴合病也。为少阴与太阳合病，是以少阴已为寒凉所伤，而外表纵有发热之时，然此非外表之壮热，乃恶寒中之发热耳。是以其脉不浮而沉，盖少阴之脉微细，微细原近于沉也。故用附子以解里寒，用麻黄以解外寒，而复佐以辛温香窜之细辛，既能助附子以解里寒，更能助麻黄以解外寒，俾其自太阳透入之寒，仍由太阳作汗而解，此麻黄附子细辛汤之妙用也。</p>
<p><strong>【麻黄附子细辛汤方】</strong>麻黄二两去节，细辛二两，附子一枚炮去皮破八片。</p>
<p>上三味，以水一斗，先煮麻黄减二升，去上沫，纳诸药，煮取三升，去滓，温服一升，日三服。</p>
<p>方中细辛二两，折为今之六钱，复三分之一剂中仍有二钱，而后世对于细辛有服不过钱之说，张隐庵曾明辩其非。二钱非不可用，而欲免病家之疑，用一钱亦可奏效。盖凡宜发汗之病，其脉皆浮，此独脉沉，而欲发其汗，故宜用细辛辅之，至谓用一钱亦可奏效者，因细辛之性原甚猛烈，一钱亦不为少矣。</p>
<p>此方若少阴病初得之，但恶寒不发热者，亦可用。曾治一少年，时当夏季，午间恣食西瓜，因夜间失眠，遂于食余当窗酣睡，值东风骤至，天气忽变寒凉，因而冻醒，其未醒之先，又复梦中遗精，醒后遂觉周身寒凉抖战，腹中隐隐作疼，须臾觉疼浸加剧。急迎为延医，其脉微细若无，为疏方，用麻黄二钱，乌附子三钱，细辛一钱，熟地黄一两，生山药、净萸肉各五钱，干姜三钱，公丁香十粒，共煎汤服之，服后温复，周身得微汗，抖战与腹疼皆愈。此于麻黄附子细辛汤外而复加药数味者，为其少阴暴虚腹中疼痛也。</p>
<p>李××，夏日得少阴伤寒，用麻黄附子细辛汤，加生山药、大熟地二味治愈。</p>
<h3 id="36-少阴病黄连阿胶汤证" class="article-heading"><a href="#36-少阴病黄连阿胶汤证" class="headerlink" title="36.少阴病黄连阿胶汤证"></a>36.少阴病黄连阿胶汤证<a class="article-anchor" href="#36-少阴病黄连阿胶汤证" aria-hidden="true"></a></h3><p>《伤寒论》原文∶少阴病得之二、三日以上，心中烦，不得卧，黄连阿胶汤主之。</p>
<p>二、三日以上，即一日也，合一二三日而浑言之即初得也。细绎其文，是初得即为少阴病，非自他经传来也。其病既非自他经来，而初得即有热象者，此前所谓伏气化热而窜入少阴者也。盖凡伏气化热之后，恒因薄受外感而猝然发动，至其窜入之处，又恒因其脏腑素有虚损，伏气即乘虚而入。由斯而论，则此节之所谓少阴病，乃少阴病中之肾虚兼热者也。夫大易之象，坎上离下为既济，坎为肾而在上者，此言肾当上济以镇心也，离为心而在下者，此言心当下济以暖肾也。至肾素虚者，其真阴之气不能上济以镇心，心火原有摇摇欲动之机，是以少阴之病初得，肾气为伏气所阻，欲上升以济心尤难，故他病之现象犹未呈露，而心中已不胜热象之烦扰而不能安卧矣，是以当治以黄连阿胶汤也。</p>
<p><strong>【黄连阿胶汤】</strong>黄连四两，黄芩一两，芍药二两，鸡子黄二枚，阿胶三两。</p>
<p>上五味，以水五升，先煮三味取二升，去滓，纳胶烊尽，小冷，纳鸡子黄，搅令相得，温取七合，甘三服。</p>
<p>黄连味苦入心，性凉解热，故重用之以解心中发烦，辅以黄芩，恐心中之热扰及于肺也，又肺为肾之上源，清肺亦所以清肾也。芍药味兼苦酸，其苦也善降，其酸也善收，能收降浮越之阳，使之下归其宅，而性凉又能滋阴，兼能利便，故善滋补肾阴，更能引肾中外感之热自小便出也。阿胶其性善滋阴，又善潜伏，能直入肾中以生肾水。鸡子黄中含有副肾髓质之分泌素，推以同气相求之理，更能直入肾中以益肾水，肾水充足，自能胜热逐邪以上镇心火之妄动，而心中发烦自愈矣。</p>
<p>或问∶提纲明言心中烦而不能卧，夫心与肾共为少阴，使其心之本体热而生烦，其人亦恒不能安卧，此虽为手少阴，亦可名为少阴病也，何先生独推本于肾，由肾病而累及于心乎？答曰∶凡曰少阴病者，必脉象微细，开端提纲中已明言之矣。若谓其病发于心，因心本体过热而发烦，则其脉必现浮洪之象，今其心虽有热，而脉象仍然微细（若脉非微细而有更改者，本节提纲中必言明此定例也），则知其病之源不在于心而在于肾可知，其心中发烦不得卧，实因肾病而累及于心，更可知也。</p>
<p>此节所言之病，原系少阴病初得无大热者，故治以黄连阿胶汤已足清其热也。若其为日既久，而热浸加增，或其肾经素有蕴热，因有伏气之热激发之，则其热益甚，以致心肾皆热，其壮热充实于上下，又非此汤所能胜任矣。愚遇此等证，则恒用白虎加人参汤，以玄参代知母、山药代粳米，又加鲜茅根，生鸡子黄，莫不随手奏效，用之救人多矣，因名之为坎离互根汤，详录其方之分量及煎法于下。</p>
<p>生石膏（三两细末） 玄参（一两） 生怀山药（八钱） 甘草（三钱）</p>
<p>野台参（四钱） 鲜白茅根（六两洗净切碎） 生鸡子黄（三枚）</p>
<p>上共六味，先将茅根煎三四沸，去滓，纳余药五味，煎汤三盅，分三次温服，每服一次，调入鸡子黄一枚。</p>
<p>方中之意∶石膏、人参并用，不但能解少阴之实热，并能于邪热炽盛之时立复真阴，辅以茅根更能助肾气上升与心火相济也。至于玄参，性凉多液，其质轻松，原善清浮游之热，而心之烦躁可除，其色黑入肾，又能协同鸡子黄以滋肾补阴，俾少阴之气化壮旺，自能逐邪外出也。</p>
<p>或问∶外感之伏气，恒受于冬日，至春日阳升随春日之阳而化热，是以温病多有成于伏气化热者，至伤寒约皆在于冬日，何亦有伏气化热者乎？答曰∶伏气化热，原有两种化法。伏气冬日受之，伏于三焦脂膜之中，迟至春日随春日之阳生而化热，此伏气化热之常也。乃有伏气受于冬日，其所伏之处，阻塞腹内升降之气化，其气化因阻塞而生热，伏气亦可随之化热，此伏气化热之变也。迨其化热之后，或又微受外感而触发之，其触发之后，又恒因某经素有虚损，乘虚而窜入其经，此所以伤寒病中亦有伏气化热者也。</p>
<h3 id="37-少阴病当灸及附子汤证" class="article-heading"><a href="#37-少阴病当灸及附子汤证" class="headerlink" title="37.少阴病当灸及附子汤证"></a>37.少阴病当灸及附子汤证<a class="article-anchor" href="#37-少阴病当灸及附子汤证" aria-hidden="true"></a></h3><p>《伤寒论》原文∶少阴病得之一、二日，口中和，其背恶寒者，当灸之，附子汤主之。</p>
<p>陈修园曰∶此宜灸鬲关二穴以救太阳之寒，再灸关元一穴以助元阳之气。</p>
<p>元阳存于何处？盖人身有两气海，《内经》谓膈上为气海，此后天之气海，所藏者宗气也（即胸中大气）。</p>
<p>哲学家以脐下为气海，此先天之气海，所藏者祖气，即元气也。人身之元阳，以元气为体质，元气即以元阳为主宰，诚以其能斡旋全身则为元气，能温暖全身则为元阳，此元阳本于先天，原为先天之君火，以命门之相火为之辅佐者也（此与以心火为君火，以肝中所寄之少阳相火为相火者，有先天后天之分）。至下焦气海之形质，原为脂膜及胰子团结而中空，《医林改错》所谓，形如倒提鸡冠花者是也。人生结胎之始先生此物，由此而下生督脉，上生任脉，以生全身，故其处最为重要之处，实人生性命之根也。有谓人之元气、元阳藏贮于胞室者，不知胞室若在女子，其中生疮溃烂，原可割而去之，若果为藏元气、元阳之处，岂敢为之割去乎？</p>
<p>《伤寒论》原文∶少阴病，身体痛，手足寒，骨节痛，脉沉者，附子汤主之。</p>
<p><strong>【附子汤方】</strong>附子二枚炮去皮破八片，茯苓二两，人参二两，白术四两，芍药三两。</p>
<p>上五味，以水八升，煮取三升，去滓，温服一升，日三服。</p>
<h3 id="38-少阴病桃花汤证" class="article-heading"><a href="#38-少阴病桃花汤证" class="headerlink" title="38.少阴病桃花汤证"></a>38.少阴病桃花汤证<a class="article-anchor" href="#38-少阴病桃花汤证" aria-hidden="true"></a></h3><p>《伤寒论》原文∶少阴病，下利便脓血者，桃花汤主之。</p>
<p>《伤寒论》原文∶少阴病，二、三日至四、五日，腹痛，小便不利，下脓血者，桃花汤主之。</p>
<p>少阴之病寒者居多，故少阴篇之方亦多用热药。此二节之文，未尝言寒，亦未尝言热。然桃花汤之药，则纯系热药无疑也。乃释此二节者，疑下利脓血与小便不利必皆属热，遂强解桃花汤中药性，谓石脂性凉，而重用一斤，干姜虽热，而只用一两，合用之仍当以凉论者。然试取石脂一两六钱、干姜一钱煎服，或凉或热必能自觉，药性岂可重误乎？有谓此证乃大肠因热腐烂致成溃疡，故下脓血。《神农本草经》谓石脂能消肿去瘀，故重用一斤以治溃疡，复少用干姜之辛烈，以消溃疡中之毒菌。然愚闻之，毒菌生于热者，惟凉药可以消之，黄连、苦参之类是也；生于凉者，惟热药可以消之，干姜、川椒之类是也。桃花汤所主之下脓血果系热毒，何以不用黄连、苦参佐石脂，而以干姜佐石脂乎？虽干姜只用一两，亦可折为今之三钱，虽分三次服下，而病未愈者约必当日服尽。夫一日之间服干姜三钱，其热力不为小矣，而以施之热痢下脓血者，有不加剧者乎？盖下利脓血原有寒证，即小便不利亦有寒者。注疏诸家疑便脓血及小便不利皆为热证之发现，遂不得不于方中药品强为之解，斯非其智有不逮，实因临证未多耳。</p>
<p>辽宁何××，年三十许，因初夏在外地多受潮湿，下痢脓血相杂，屡治不愈。后所下者渐变紫色，有似烂炙，杂以脂膜，腹中切痛，医者谓此因肠中腐败，故所下如此，若不能急为治愈，则肠将断矣。何××闻之惧甚，遂乘火车急还辽宁，长途辛苦，至家，病益剧，下痢无度，而一日止食稀粥少许，求为延医。</p>
<p>其脉微弱而沉，左三部几不见，问其心中自觉饮食不能消化，且觉上有浮热，诸般饮食皆懒下咽，下痢一昼夜二十余次，每欲痢时，先觉腹中坠而且疼，细审病因，确系寒痢无疑，其所下者如烂炙，杂以脂膜者，是其肠中之膜，诚然腐败随痢而下也。西人谓此证为肠溃疡，乃赤痢之坏证，最为危险，所用之药有水银基制品，而用于此证实有不宜。即愚平素所遇肠溃疡证，亦恒治以金银花、旱三七、鸭胆子诸药，对于此证亦不宜。</p>
<p>盖肠溃疡证多属于热，而此证独属于寒，此诚肠溃疡证之仅见者也。遂俾用生硫黄细末，掺熟面少许为小丸，又重用生山药、熟地黄、龙眼肉，煎浓汤送服，连服十余剂，共服生硫黄二两半（日服药一剂，头煎次煎约各送服生硫黄八分许），其痢始愈。</p>
<p>此证脉微弱而沉，少阴之脉也，下者如烂炙兼脂膜，较下脓血为尤甚矣。使其初得下脓血时，投以桃花汤不即随手可愈乎？乃至病危已至极点，非桃花汤所能胜任，故仍本桃花汤之义，以硫黄代干姜（上焦有浮热者忌干姜不忌硫黄），用生山药、熟地黄、龙眼肉以代石脂（病入阴虚，石脂能固下不能滋阴，山药诸药能固下兼能滋阴），如此变通，仍不失桃花汤之本义，是以多服十余剂亦能奏效也。至此节之下节，下利不止，下脓血，又添腹痛，小便不利证，亦桃花汤主之。盖小便不利因寒者亦恒有之，故投以桃花汤亦能愈也。</p>
<p>奉天石××，忽然小便不通。入西医院治疗，西医治以引溺管，小便通出。有顷，小便复存蓄若干。西医又纳以橡皮管，使久在其中，有溺即通出。乃初虽稍利，继则小便仍不能出，遂来院求为延医。其脉弦迟细弱；自言下焦疼甚且凉甚。知其小便因凉而凝滞也。为拟方用人参、椒目、怀牛膝各五钱，附子、肉桂、当归各三钱，干姜、小茴香、威灵仙、甘草、没药各二钱。连服三剂，腹疼及便闭皆愈。遂停汤药，俾日用生硫黄细末钱许分两次服下，以善其后。方中之义∶人参、灵仙并用，可治气虚小便不利；椒目、桂、附、干姜并用，可治因寒小便不利；又佐以当归、牛膝、茴香、没药、甘草诸药，或润而滑之，或引而下之，或馨香以通窍，或温通以开瘀，或和中以止疼，众药相济为功，所以奏效甚速也。观此小便不利及《伤寒论》少阴症桃花汤后所附下利脓血治验之案皆为寒证，非热证也明矣。</p>
<p><strong>【桃花汤方】</strong>赤石脂一斤（一半全用，一半筛末），干姜一两，粳米一升。</p>
<p>上三味，以水七升，煮米令熟，去滓，温服七合，纳赤石脂末方寸匕，日三服，若一服愈，余勿服。</p>
<p>石脂原为土质，其性微温，故善温养脾胃。为其具有土质，颇有粘涩之力，故又善治肠  下脓血。又因其生于两石相并之夹缝，原为山脉行气之处，其质虽粘涩，实兼能流通气血之瘀滞，故方中重用之以为主药。至于一半煎汤一半末服者，因凡治下利之药，丸散优于汤剂，且其性和平，虽重用一斤犹恐不能胜病，故又用一半筛其细末，纳汤药中服之也。且服其末，又善护肠中之膜，不至为脓血凝滞所伤损也。用干姜者，因此证其气血因寒而瘀，是以化为脓血，干姜之热既善祛寒，干姜之辛又善开瘀也。用粳米者，以其能和脾胃，兼能利小便，亦可为治下利不止者之辅佐品也。</p>
<h3 id="39-少阴病吴茱萸汤证" class="article-heading"><a href="#39-少阴病吴茱萸汤证" class="headerlink" title="39.少阴病吴茱萸汤证"></a>39.少阴病吴茱萸汤证<a class="article-anchor" href="#39-少阴病吴茱萸汤证" aria-hidden="true"></a></h3><p>《伤寒论》原文∶少阴病，吐利，手足厥冷，烦躁欲死者，吴茱萸汤主之。</p>
<p>柯韵伯曰∶少阴病，吐利、烦躁、四逆者死。四逆者四肢厥冷兼臂、胫而言也，此云手足是指掌而言，四肢之阳犹在也。</p>
<p><strong>【吴茱萸汤】</strong>吴茱萸一升汤洗七遍，人参三两切，生姜六两切，大枣十二枚擘。</p>
<p>上四味，以水七升，煮取二升，去滓，温服七合，日三服。</p>
<p>吴茱萸汤之实用，乃肝胃同治之剂也。至于此证烦躁欲死，非必因肝邪盛极，实因寒邪阻塞而心肾不交也。盖人心肾之气，果分毫不交，其人即危不旋踵，至于烦躁欲死，其心肾几分毫不交矣。夫心肾之所以相交者，实赖脾胃之气上下通行，是以少阴他方中皆用干姜，而吴茱萸汤中则重用生姜至六两，取其温通之性，能升能降（生姜善发汗，是其能升，善止呕吐，是其能降），以开脾胃凝滞之寒邪，使脾胃之气上下通行，则心肾自能随脾胃气化之升降而息息相通矣。</p>
<h3 id="40-少阴病苦酒汤证" class="article-heading"><a href="#40-少阴病苦酒汤证" class="headerlink" title="40.少阴病苦酒汤证"></a>40.少阴病苦酒汤证<a class="article-anchor" href="#40-少阴病苦酒汤证" aria-hidden="true"></a></h3><p>《伤寒论》原文∶少阴病，咽中伤，生疮，不能语言，声不出者，苦酒汤主之。</p>
<p><strong>【苦酒汤】</strong>半夏洗破如枣核十四枚，鸡子一枚去黄，内上苦酒，着鸡子壳中。</p>
<p>上两味，纳半夏，着苦酒中，以鸡子壳着刀环中，安火上，令三沸，去滓，少少含咽之，不瘥，更作三剂。</p>
<p><strong>按</strong>∶苦酒即醋也，又方中枣核当作枣仁，不然，破半夏如枣核大十四枚，即鸡子空壳亦不能容，况鸡子壳中犹有鸡子清与苦酒乎？</p>
<p>古用半夏皆用生者，汤洗七次即用，此方中半夏宜用生半夏先破之，后用汤洗，始能洗出毒涎。</p>
<p>唐容川曰∶此节所言生疮，即今之喉痈、喉蛾，肿塞不得出声，今有用刀针破之者，有用巴豆烧焦烙之者，皆是攻破之使不壅塞也。仲景用生半夏正是破之也，余亲见治重舌敷生半夏立即消破，即知咽喉肿闭亦能消而破之矣。且半夏为降痰要药，凡喉肿则痰塞，此仲景用半夏之妙。正是破之又能去痰，与后世刀针、巴豆等方较见精密，况兼蛋清之润，苦酒之泻，真妙法也。</p>
<h3 id="41-少阴病白通汤证及白通加猪胆汁汤证" class="article-heading"><a href="#41-少阴病白通汤证及白通加猪胆汁汤证" class="headerlink" title="41.少阴病白通汤证及白通加猪胆汁汤证"></a>41.少阴病白通汤证及白通加猪胆汁汤证<a class="article-anchor" href="#41-少阴病白通汤证及白通加猪胆汁汤证" aria-hidden="true"></a></h3><p>《伤寒论》原文∶少阴病，下利，白通汤主之。</p>
<p><strong>【白通汤方】</strong>葱白四茎，干姜一两，附子一枚生用去皮破八片。</p>
<p>上三味，以水三升煮取一升，去滓，分温再服。</p>
<p>下利固系少阴有寒，然实与脾胃及心脏有关，故方中用附子以暖肾，用干姜以暖脾胃，用葱白以通心肾之气，即引心君之火下济（天道下济而光明），以消肾中之寒也。</p>
<p>《伤寒论》原文∶少阴病，下利脉微者，与白通汤。利不止，厥逆无脉，干呕烦者，白通加猪胆汁汤主之。服汤脉暴出者死，微续者生。</p>
<p><strong>【白通加猪胆汁汤方】</strong>葱白四茎，干姜一两，附子一枚生用去皮破八片，人尿五合，猪胆汁一合。</p>
<p>以上三味，以水三升，煮取一升，去滓，纳胆汁、人尿，和令相得，分温再服。若无胆，亦可用。</p>
<p>此节较前节所言之病为又重矣。而于白通汤中加人尿、猪胆汁，即可挽回者，此中原有精微之理在也。</p>
<p>人尿原含有脏腑自然之生气，愚友毛××之侄病霍乱，六脉皆闭，两目已瞑，气息已无，舁诸床上，毛××以手掩其口鼻觉仿佛仍有呼吸，灌水少许，似犹知下咽。乃急用现接之童便，和朱砂细末数分灌之，须臾顿醒，则人尿之功效可知矣。至于猪胆汁，以人之生理推之，原少阳相火之所寄生，故其味甚苦，此与命门相火原有先后天之分，当此元阳衰微、命门相火将绝之时，而以后天助其先天，西人所谓脏器疗法也。且人尿与猪胆汁之性皆凉，加于热药之中以为引导，则寒凉凝聚之处自无格拒，此又从治之法也。</p>
<p>其脉暴出者，提纲中以为不治，以其将脱之脉象已现也。而愚临证数十年，于屡次实验中，得一救脱之圣药，其功效远过于参  ，而自古至今未有发明，其善治脱者其药非他，即山萸肉一味大剂煎服也。盖无论上脱、下脱、阴脱、阳脱、奄奄一息，危在目前者，急用生净萸肉（药局中恒有将酒浸萸肉蒸熟者，用之无效）</p>
<p>三两，急火煎浓汁一大碗，连连温饮之，其脱即止，脱回之后，再用萸肉二两，生怀山药一两，真野台参五钱煎汤一大碗，复徐徐温饮之，暴脱之证约皆可救愈。想此节所谓脉暴出者用之亦可愈也。</p>
<h3 id="42-少阴病真武汤证" class="article-heading"><a href="#42-少阴病真武汤证" class="headerlink" title="42.少阴病真武汤证"></a>42.少阴病真武汤证<a class="article-anchor" href="#42-少阴病真武汤证" aria-hidden="true"></a></h3><p>《伤寒论》原文∶少阴病，二、三日不已，至四、五日，腹痛，小便不利，四肢沉重疼痛，自下利者，此为有水气。其人或咳，或小便利，或下利，或呕者，真武汤主之。</p>
<p><strong>【真武汤方】</strong>茯苓三两，芍药三两，生姜三两切，白术二两，附子一枚炮去皮破八片。</p>
<p>上五味，以水八升，煮取三升，去滓，温服七合，日三服。若咳者，加五味子半升，细辛、干姜各一两；</p>
<p>若小便利者，去茯苓，若下利者，去芍药，加干姜二两；若呕者，去附子，加生姜，足前成半斤。</p>
<p>罗东逸曰∶夫人一身制水者脾，主水者肾也。肾为胃关，聚水而从其类，倘肾中无阳，则脾之枢机虽运，而肾之关门不开，水即欲行以无主制，故泛溢妄行而有是证也。用附子之辛温壮肾之元阳，则水有所主矣。白术之温燥，创建中土，则水有所制矣。生姜之辛散，佐附子以补阳，于补水中寓散水之意。茯苓之渗淡，佐白术以建土，于制水中寓利水之道焉。而尤重在芍药之苦降，其旨甚微。盖人身阳根于阴，若徒以辛热补阳，不少佐以苦降之品，恐真阳飞越矣。芍药为春花之殿，交夏而枯，用之以极亟收散漫之阳气而归根。下利减芍药者，以其苦降涌泻也。加干姜者，以其温中胜寒也。水寒伤肺则咳，加细辛、干姜者，胜水寒也。加五味子者，收肺气也。小便利者，去茯苓，恐其过利伤肾也。呕者，去附子倍生姜，以其病非下焦，水停于胃，所以不须温肾以行水，只当温胃以散水，且生姜功能止呕也。</p>
<h3 id="43-少阴病通脉四逆汤证" class="article-heading"><a href="#43-少阴病通脉四逆汤证" class="headerlink" title="43.少阴病通脉四逆汤证"></a>43.少阴病通脉四逆汤证<a class="article-anchor" href="#43-少阴病通脉四逆汤证" aria-hidden="true"></a></h3><p>《伤寒论》原文∶少阴病，下利清谷，里寒外热，手足厥逆，脉微欲绝，身反不恶寒，其人面赤色，腹痛，或干呕，或咽痛，或利止脉不出者，通脉四逆汤主之。</p>
<p><strong>【通脉四逆汤】</strong>甘草二两炙，附子大者一枚生用去皮破八片，干姜三两。</p>
<p>上三味，以水三升，煮取一升二合，去滓，分温再服，其脉即渐而出者愈（非若暴出者之自无而忽有、既有而仍无，如灯火之回焰也）。面赤色者，加葱九茎，腹中痛者，去葱，加芍药二两；呕者，加生姜二两；</p>
<p>咽痛者，去芍药，加桔梗一两；利止脉不出者，去桔梗，加人参二两。</p>
<p>太阳篇四逆汤中干姜两半，以治汗多亡阳之证。至通脉四逆汤药味同前，惟将干姜加倍，盖因寒盛脉闭，欲借辛热之力开凝寒以通脉也。面赤者加葱九茎（权用粗葱白切上九寸即可），盖面赤乃阴寒在下，逼阳上浮，即所谓戴阳证也。加葱以通其上下之气，且多用同于老阳之数，则阳可下归其宅矣。而愚遇此等证，又恒加芍药数钱，盖芍药与附子并用，最善收敛浮越之元阳下降也。</p>
<h3 id="44-少阴病大承气汤证" class="article-heading"><a href="#44-少阴病大承气汤证" class="headerlink" title="44.少阴病大承气汤证"></a>44.少阴病大承气汤证<a class="article-anchor" href="#44-少阴病大承气汤证" aria-hidden="true"></a></h3><p>《伤寒论》原文∶少阴病，自利清水，色纯青，心下必痛，口干燥者，急下之，宜大承气汤。</p>
<p>此证乃伏气之热窜入肝肾二经也。盖以肾主闭藏，肝主疏泄，肾为二便之关，肝又为肾行气，兹因伏气之热，窜入肾兼窜入肝，则肝为热助疏泄之力太过，即为肾行气之力太过，致肾关失其闭藏之用，而下利清水。且因肝热而波及于胆，致胆汁因热妄行，随肝气之疏泄而下纯青色之水。于斯，肾水因疏泄太过而将竭，不能上济以镇心火，且肝木不得水气之涵濡，则在下既过于疏泄，在上益肆其横恣，是以心下作痛口中干燥也。此宜急下之，泻以止泻，则肾中之真阴可回，自能上济以愈口中干燥、心下作痛也。</p>
<p>此节之前有“少阴病得之二，三日，口燥咽干者，急下之，宜大承气汤。”及后节“少阴病六、七日，腹胀不大便者，急下之，宜大承气汤。”想此二节，仲师亦皆言急下，若不急下，当亦若纯下青水者，其危险即在目前。若仲师者，宜其为医中之圣也。</p>
<p><strong>按</strong>∶方书有奇恒痢，张隐庵谓，系三阳并至，三阴莫当，九窍皆塞，阳气旁溢，咽干喉塞痛，并于阴则上下无常，薄为肠僻，其脉缓小迟涩，血温身热者死，热见七日者死。盖因阳气偏盛，阴气受伤，是以脉小迟涩，此证宜急用大承气汤泻阳养阴，缓则无效。夫奇恒痢病，未知所下者奚似，而第即其脉象缓小迟涩，固与少阴病之脉微细者同也。其咽干喉塞，痛并于阴，又与此节之心下痛、口中干燥者同也。隐庵谓宜急服大承气汤，又与此节之急下之宜大承气者同也。是奇恒痢者，不外少阴下利之范围，名之为奇恒痢可也，名之为少阴下利亦无不可也。</p>
<p>《伤寒论》原文∶少阴病，下利，脉微涩，呕而汗出，必数更衣，反少者，当温其上，灸之。</p>
<p>注家谓∶宜灸百会穴。</p>
<h3 id="45-厥阴病提纲及意义" class="article-heading"><a href="#45-厥阴病提纲及意义" class="headerlink" title="45.厥阴病提纲及意义"></a>45.厥阴病提纲及意义<a class="article-anchor" href="#45-厥阴病提纲及意义" aria-hidden="true"></a></h3><p>传经之次第，由少阴而厥阴。厥阴者，肝也，肝为厥阴之府，而肝膈之下垂，与包肾之脂膜相连者，即厥阴之经也。为其经与少阴经之脂膜相连，是以由少阴可传于厥阴。厥者逆也，又尽也，少阴自少阳、太阴传来，而复逆行上传于肝，且经中气化之相传至此，又复阴尽而阳生也，是以名为厥阴也。</p>
<p>《伤寒论》原文∶厥阴之为病，消渴，气上撞心，心中疼热，饥而不欲食，食则吐蛔，下之利不止。</p>
<p>《内经》谓∶“厥阴之上，风气主之，中见少阳。”少阳者，肝中所寄之少阳相火也。为肝中寄有相火，因外感之激发而暴动，是以消渴。相火挟肝气上冲，是以觉气上撞心，心中疼且热也。凡人之肝热者，胃中亦恒有热，胃中有热能化食，肝中有热又恒欲呕，是以饥而不欲食。至于肠中感风木兼少阳之气化，原能生蛔，因病后懒食，肠中空虚，蛔无所养，偶食少许，蛔闻食味则上来，是以吐蛔也。至误下之利不止者，因肝受外感正在不能疏泄之时（经谓肝主疏泄），适有降下之药为向导，遂至为肾过于行气（肝行肾之气）而疏泄不已。</p>
<h3 id="46-厥阴病乌梅丸证" class="article-heading"><a href="#46-厥阴病乌梅丸证" class="headerlink" title="46.厥阴病乌梅丸证"></a>46.厥阴病乌梅丸证<a class="article-anchor" href="#46-厥阴病乌梅丸证" aria-hidden="true"></a></h3><p>《伤寒论》原文∶伤寒脉微而厥，至七、八日，肤冷，其人躁无暂安时者，此为脏厥，非蛔厥也。蛔厥者，其人当吐蛔，今病者静，而复时烦者，此为脏寒，蛔上入膈，故烦，须臾复止，得食而呕，又烦者，蛔闻食臭出，其人当自吐蛔，蛔厥者，乌梅丸主之，又主久利。</p>
<p><strong>【乌梅丸方】</strong>乌梅三百枚，细辛六两，干姜十两，黄连一斤，当归四两，附子六两去皮炮，蜀椒四两炒出汗，人参六两，黄柏六两，桂枝六两去皮。</p>
<p>上十味，异捣筛，合治之，以苦酒渍乌梅一宿，去核，蒸之五升米下，饭熟，捣成泥，和药令相得，内臼中，与蜜杵二千下，丸如梧桐子大，先食饮，服十丸，日三服，稍加至二十丸。禁生冷、滑物、臭食等。</p>
<p>厥阴一篇，病理深邃，最难疏解。注家以经文中有阴阳之气，不相顺接之语，遂以经解经，于四肢之厥逆，即以阴阳之气不相顺接解之，而未有深究其不相顺接之故，何独在厥阴一经者。盖肝主疏泄，原为风木之脏，于时应春，实为发生之始。肝膈之下垂者，又与气海相连，故能宣通先天之元气，以敷布于周身，而周身之气化，遂无处不流通也。至肝为外感所侵，其疏泄之力顿失，致脏腑中之气化不能传达于外，是以内虽蕴有实热，而四肢反逆冷，此所谓阴阳之气不相顺接也。至于病多呕吐者，亦因其疏泄之力外无所泻，遂至蓄极而上冲胃口，此多呕吐之所以然也。又胃为肝冲激不已，土为木伤，中气易漓，是以间有除中之病。除中者，脾胃之气已伤尽，而危在目前也。至于下利亦未必皆因藏寒，其因伏气化热窜入肝经，遏抑肝气太过，能激动其疏泄之力上冲，亦可激动其疏泄之力下注以成下利，然所利者必觉热而不觉凉也。试举一治验之案以明之。</p>
<p>辽宁刘××，寓居天津，年近四旬，于孟秋得吐泻证，六日之间勺饮不存，一昼夜间下利二十余次，病势危急莫支。延为延医，其脉象微细，重按又似弦长，四肢甚凉，周身肌肤亦近于凉，而心中则甚觉发热，所下利者亦觉发热，断为系厥阴温病，在《伤寒论》中即为厥阴伤寒（《伤寒论》开端处，曾提出温病，后则浑名之为伤寒）。惟其呕吐殊甚，无论何药，入口即吐出，分毫不能下咽，实足令医者束手耳。因问之曰，心中既如此发热，亦想冰吃否？答曰，想甚，但家中人驳阻不令食耳。愚曰，此病已近垂危，再如此吐泻一昼夜，即仙丹不能挽回，惟用冰膏搀生石膏细末服之，可以止吐，吐止后泻亦不难治矣。遂立主买冰淇淋若干，搀生石膏细末两许服之，服后病见愈，可服稀粥少许，下利亦见少。翌日复为诊视，四肢已不发凉，身亦微温，其脉大于从前，心中犹觉发热，有时仍复呕吐。俾再用生石膏细末一两，搀西瓜中服之，呕吐从此遂愈。翌日再诊其脉，热犹未清，心中虽不若从前之大热，犹思食凉物，懒于饮食，其下利较前已愈强半。</p>
<p>遂为开白虎加人参汤，方中生石膏用二两，野台参三钱，用生杭芍六钱以代知母，生山药六钱以代粳米，甘草则多用至四钱，又加滑石六钱，方中如此加减替代者，实欲以之清热，又欲以之止利也。俾煎汤两盅，分两次温饮下，病遂全愈。此于厥阴温病如此治法，若在冬令，遇厥阴伤寒之有实热者，亦可如此治法。</p>
<p>盖厥阴一经，于五行属木，其性原温，而有少阳相火寄生其间，则温而热矣。若再有伏气化热窜入，以激动其相火，原可成极热之病也。夫石膏与冰膏、西瓜并用，似近猛浪，然以愚之目见耳闻，因呕吐不止而废命者多矣，况此证又兼下利乎？此为救人之热肠所迫，于万难挽救之中，而拟此挽救之奇方，实不暇计其方之猛浪也。若无冰膏、西瓜时，或用鲜梨切片，蘸生石膏细末服之，当亦不难下咽而止呕吐也。</p>
<h3 id="47-厥阴病白虎汤证" class="article-heading"><a href="#47-厥阴病白虎汤证" class="headerlink" title="47.厥阴病白虎汤证"></a>47.厥阴病白虎汤证<a class="article-anchor" href="#47-厥阴病白虎汤证" aria-hidden="true"></a></h3><p>《伤寒论》原文∶伤寒脉滑而厥者，里有热，白虎汤主之。</p>
<p>太阳篇白虎汤证，脉浮滑是表里皆有热也。此节之白虎汤证，脉滑而厥，是里有热表有寒也，此所谓热深厥深也。愚遇此等证，恒先用鲜白茅根半斤切碎，煮四五沸，取汤一大碗，温饮下，厥回身热，然后投以白虎汤，可免病家之疑，病患亦敢放胆服药。若无鲜茅根时，可以药局中干茅根四两代之。若不用茅根时，愚恒治以白虎加人参汤，盖取人参能助人生发之气，以宣通内热外出也。</p>
<h3 id="48-厥阴病当归四逆汤及加吴茱萸生姜汤证" class="article-heading"><a href="#48-厥阴病当归四逆汤及加吴茱萸生姜汤证" class="headerlink" title="48.厥阴病当归四逆汤及加吴茱萸生姜汤证"></a>48.厥阴病当归四逆汤及加吴茱萸生姜汤证<a class="article-anchor" href="#48-厥阴病当归四逆汤及加吴茱萸生姜汤证" aria-hidden="true"></a></h3><p>《伤寒论》原文∶手足厥寒，脉细欲绝者，当归四逆汤主之。若其人内有久寒者，宜当归四逆加吴茱萸生姜汤。</p>
<p>沈尧封曰∶叔和释脉法，细极谓之微，即此之脉细欲绝，即与脉微相浑。不知微者，薄也，属阳气虚，细者小也，属阴血虚，薄者未必小，小者未必薄也。盖荣行脉中，阴血虚则实其中者少，脉故小；卫行脉外，阳气虚则约乎外者怯，脉故薄。况前人用微字，多取薄字意，试问∶“微云淡河汉”，薄乎？细乎？</p>
<p>故少阴论中脉微欲绝，用通脉四逆主治回阳之剂也。此之脉细欲绝，用当归四逆主治补血之剂也。两脉阴阳各异，岂堪混释！</p>
<p><strong>【当归四逆汤方】</strong>当归三两，桂枝三两去皮，芍药三两，细辛三两，大枣二十五枚擘，甘草二两炙，通草二两。</p>
<p>上七味，以水八升，煮取三升，去滓，温服一升，日三服。</p>
<p><strong>【当归四逆加吴茱萸生姜汤方】</strong>即前方加吴茱萸二升，生姜半斤切，以水六升、清酒六升，和煮取五升，去滓，分温五服。</p>
<p>王和安曰∶厥阴经气来自足少阴经，宣于手太阴经，成循环不息之常度。若以血寒自郁于脏，脉象应有弦凝之征。今脉细欲绝，可知少阴经气来源先虚，及复本经受脏寒之感，则虚寒转甚，细而欲绝也。治以当归四逆汤，意在温肝通郁，而必以桂枝、白芍疏浚经气之源，细辛、通草畅达经气之流，内有凝寒，重加吴萸、生姜，温经通气，仍加入原方以全其用，解此，则治经气之定义可三反矣。</p>
<h3 id="49-厥阴病白头翁汤证" class="article-heading"><a href="#49-厥阴病白头翁汤证" class="headerlink" title="49.厥阴病白头翁汤证"></a>49.厥阴病白头翁汤证<a class="article-anchor" href="#49-厥阴病白头翁汤证" aria-hidden="true"></a></h3><p>《伤寒论》原文∶热利下重者，白头翁汤主之。</p>
<p><strong>【白头翁汤方】</strong>白头翁二两，黄连、黄柏、秦皮各三两。</p>
<p>上四味，以水七升，煮取二升，去滓，温服一升，不愈更服一升。</p>
<p>《医宗金鉴》注曰∶三阴俱有下利证，自利不渴属太阴，自利渴属少阴。惟厥阴下利，属寒者厥而不渴，下利清谷；属热者消渴，下利后重，便利脓血。此热利下重，乃郁热奔逼广肠、魄门重滞难出。初痢用此法以寒治热，久痢则宜用乌梅丸，随所利而从治之，调其气使之平也。</p>
<p>白头翁汤所主之热利下重，当自少阴传来，不然则为伏气化热窜入厥阴，其证虽热，而仍非外感大实之热，故白头翁汤可以胜任。乃有病在阳明之时，其病一半入府，一半由经而传于少阳，即由少阳入厥阴而为腑脏之相传。则在厥阴者既可成厥阴热利之下重，而阳明府中稽留之热，更与之相助而为虐，此非但用白头翁汤所能胜任矣。愚遇此等证，恒将白头翁、秦皮加于白虎加人参汤中，则莫不随手奏效也。</p>
<p>曾治一中年妇人，于孟春感冒风寒，四、五日间延为延医。其左脉弦而有力，右脉洪而有力，舌苔白而微黄，心中热而且渴，下利脓血相杂，里急后重，一昼夜二十余次，即其左右之脉象论之，断为阳明、厥阴合并病。有一医者在座，疑而问曰∶凡病涉厥阴，手足多厥逆，此证则手足甚温何也？答曰∶此其所以与阳明并病也，阳明主肌肉，阳明府中有热，是以周身皆热，而四肢之厥逆，自不能于周身皆热时外现也。况厥阴之病，即非杂以阳明，亦未必四肢皆厥逆乎？医者深韪愚言，与病家皆求速为疏方，遂为立方如下∶</p>
<p>生石膏（三两捣细） 生杭芍（八钱） 生怀山药（八钱） 野台参（四两）</p>
<p>白头翁（八钱） 秦皮（六钱） 天花粉（八钱） 甘草（三钱）</p>
<p>上药八味，共煎三盅，分三次温饮下。</p>
<p>方中之义，是合白虎加人参汤与白头翁汤为一方，而又因证加他药也。白虎汤中无知母者，方中芍药可代知母也。盖芍药既能若知母之退热滋阴，而又善治下利者之后重也。无粳米者，方中生山药可代粳米也，盖山药汁浆浓郁，既可代粳米和胃，而其温补之性，又能助人参固下也，至于白头翁汤中无黄连、黄柏者，因与白虎汤并用，有石膏之寒凉，可省去连、柏也。又外加天花粉者，因其病兼渴，天花粉偕同人参最善生津止渴。将此药三次服完，诸病皆减三分之二。再诊其脉仍有实热未清，遂于原方中加滑石五钱，利其小便，正所以止其大便，俾仍如从前煎服，于服汤药之外，又用鲜白茅根半斤煎汤当茶，病遂全愈。</p>
<h3 id="50-不分经之病理中丸证、竹叶石膏汤证" class="article-heading"><a href="#50-不分经之病理中丸证、竹叶石膏汤证" class="headerlink" title="50.不分经之病理中丸证、竹叶石膏汤证"></a>50.不分经之病理中丸证、竹叶石膏汤证<a class="article-anchor" href="#50-不分经之病理中丸证、竹叶石膏汤证" aria-hidden="true"></a></h3><p>伤寒病六经分治之外，又有不分经之病，附载于伤寒分经之后者，又宜择其紧要者，详为诠解，而后学治伤寒者，自能应变无穷也。</p>
<p>《伤寒论》原文∶大病瘥后，喜唾，久不了了者，胸上有寒，当以丸药温之，宜理中丸。</p>
<p><strong>【理中丸方】</strong>人参、甘草、白术、干姜各三两。</p>
<p>上四味，捣筛为末，蜜丸如鸡子黄大，以沸汤数合，和一丸，研碎，温服之，日三服，夜二服，腹中未热，益至三、四丸，然不及汤。汤法以四物根据两数切，用水八升，煮取三升，去滓，温服一升，日三服。</p>
<p>附加减法∶若脐上筑者，肾气动也，去术，加桂四两，吐多者，去术，加生姜三两；下多者，还用术；悸者，加茯苓二两；渴欲饮水者，加术，足前成四两半；腹中疼者，加人参，足前成四两半；寒者，加干姜，足前成四两半；腹满者，去术，加附子一枚。服汤后如食顷，饮热粥一升许，微自温，勿发揭衣被。</p>
<p>此病时服凉药太过，伤其胃中之阳，致胃阳虚损不能运化脾脏之湿，是以痰饮上溢而喜唾，久不了了也。故方中用人参以回胃中之阳，其补益之力，且能助胃之  动加数，自能运化脾中之湿使之下行。而又辅以白术，能健脾又能渗湿。干姜以能暖胃又能助相火以生土。且又加甘草以调和诸药，使药力之猛者，得甘草之缓而猛力悉化，使药性之热者，得甘草之甘而热力愈长也。至于方后诸多加减，又皆各具精义，随诸证之变化，而遵其加减诸法，用之自能奏效无误也。</p>
<p>《伤寒论》原文∶伤寒解后，虚羸少气，气逆欲吐者，竹叶石膏汤主之。</p>
<p><strong>【竹叶石膏汤方】</strong>竹叶二把，石膏一斤，半夏半升洗，麦门冬一升，人参三两，甘草二两炙，粳米半升。</p>
<p>上七味，以水一斗，煮取六升，去滓，纳粳米，煮米熟汤成去米，温服一升，日三服。</p>
<p>前节是病时过用凉药，伤其阳分；此节是病时不能急用凉药以清外感之热，致耗阴分。且其大热虽退，仍有余热未清，是以虚羸少气，气逆欲吐，此乃阴虚不能恋阳之象，又兼有外感之余热为之助虐也。故方中用竹叶、石膏以清外感之热，又加人参、麦冬协同石膏以滋阴分之亏，盖石膏与人参并用，原有化合之妙，能于余热未清之际立复真阴也。用半夏者，降逆气以止吐也。用甘草、粳米者，调和胃气以缓石药下侵也。自常情观之，伤寒解后之余热，何必重用石膏，以生地、玄参、天冬、麦冬诸药，亦可胜任，然而甘寒留邪，可默酿痨瘵之基础，此又不可不知也。</p>
<h3 id="51-温病遗方" class="article-heading"><a href="#51-温病遗方" class="headerlink" title="51.温病遗方"></a>51.温病遗方<a class="article-anchor" href="#51-温病遗方" aria-hidden="true"></a></h3><p>《伤寒论》中原有温病，浑同于六经分篇之中，均名之为伤寒，未尝明指为温病也。况温病之原因各殊，或为风温，或为湿温，或为伏气成温，或为温热，受病之因既不同，治法即宜随证各异。有谓温病入手经不入足经者，有谓当分上中下三焦施治者，皆非确当之论，斟酌再四，惟仍按《伤寒论》六经分治乃为近是。</p>
<p>太阳经有未觉感冒，身体忽然酸软，懒于动作，头不疼，肌肤不热，似稍畏风，舌似无苔而色白，脉象微浮，至数如常者，此乃受风甚轻，是以受时不觉也，宜用轻清辛凉之剂发之。</p>
<p><strong>【处方】</strong>薄荷叶三钱，连翘三钱，大葱白三寸。</p>
<p>上药三味，共煎汤七、八沸，取清汤一大盅温服下，周身得汗即愈。</p>
<p>薄荷之成分，含有薄荷脑，辛凉芬芳，最善透窍，内而脏腑，外而皮毛，凡有风邪匿藏，皆能逐之外出，惟其性凉，故于感受温风者最宜。惟煮汤服之，宜取其轻清之气，不宜过煎（过煎即不能发汗），是以以之煎汤，只宜七八沸。若与难煎之药同煎，后入可也。连翘为轻清宣散之品，其发汗之力不及薄荷，然与薄荷同用，能使薄荷发汗之力悠长（曾治一少年受感冒，俾单用连翘一两，煮两汤服之，终宵微汗不竭，病遂愈，其发汗之力和缓兼悠长可知）。葱之形中空，其味微辣微甘，原微具发表之性，以旋转于营卫之间，故最能助发表之药以调和营卫也。</p>
<p>有受风较重，不但酸软懒动，且觉头疼，周身骨节皆疼，肌肤热，不畏风，心中亦微觉发热，脉象浮数似有力，舌苔白浓，宜于前方中去葱白，加天花粉八钱以清热，加菊花二钱以治头疼，惟煎汤时薄荷宜后入。</p>
<p>有其人预有伏气化热，潜伏未动，后因薄受外感之触动，其伏气陡然勃发，一时表里俱热，其舌苔白浓，中心似干，脉象浮而有洪象，此其病虽连阳明而仍可由太阳汗解也。</p>
<p><strong>【处方】</strong>生石膏一两捣细，天花粉一两，薄荷叶钱半，连翘钱半。</p>
<p>上药四味，煎汤一大盅，温服得汗即愈，薄荷叶煎时宜后入。</p>
<p>或问∶此方重用石膏、花粉，少用薄荷、连翘，以为发表之剂，特恐石膏、花粉监制薄荷、连翘太过，服后不能作汗耳。答曰∶此方虽为发表之剂，实乃调剂阴阳，听其自汗，而非强发其汗也。盖此证原为伏气化热，偶为外感触动，遂欲达于表而外出，而重用凉药与之化合，犹如水沃冶红之铁，其蓬勃四达之热气原难遏抑。而复少用薄荷、连翘，为之解其外表之阻隔，则腹中所化之热气，自夺门而出作汗而解矣。且此等汗，原不可设法为之息止，虽如水流漓而断无亡阴、亡阳之虞，亦断无汗后不解之虞。此方原与拙拟寒解汤相似。二方任用其一，果能证脉无误，服后复杯之顷，即可全身得汗。间有畏石膏之凉，将其药先服一半者，服后亦可得汗，后再服其所余，则分毫无汗矣。因其热已化汗而出，所余之热无多也。即此之前后分服，或出汗或不出汗，可不深悟此药发汗之理乎？况石膏原具有发表之力也。</p>
<p>有其人身体酸懒，且甚觉沉重，头重懒抬，足重懒举，或周身肌肤重按移时，微似有痕，或小便不利，其舌苔白而发腻，微带灰色，其脉浮而濡，至数如常者，此湿温也。其人或久居潮湿之地，脏腑为湿气所侵，或值阴雨连旬，空气之中含水分过度，或因饮食不慎，伤其脾胃，湿郁中焦，又复感受风邪，遂成斯证，宜用药外解其表，内利其湿则病愈矣。</p>
<p><strong>【处方】</strong>薄荷叶三钱，连翘三钱，小苍术三钱，黄芩三钱，木通二钱。</p>
<p>上药五味，先将后四味水煎十余沸，再入薄荷煎七、八沸，取清汤一大盅，温服之。若小便不利者，于用药之外，用鲜白茅根六两，去皮切碎，水煎四、五沸，取其清汤以之当茶，渴则饮之。</p>
<p>若其人肌肤发热，心中亦微觉热者，宜去苍术加滑石八钱。</p>
<p>有温病初得作喘者，其肌肤不恶寒而发热，心中亦微觉发热，脉象浮而长者，此乃肺中先有痰火，又为风邪所袭也。宜用《伤寒论》麻杏甘石汤，而更定其分量之轻重。</p>
<p><strong>【更定麻杏甘石汤方】</strong>生石膏一两捣细，麻黄一钱，杏仁二钱去皮，甘草钱半。</p>
<p>上四味，共煎汤一大盅（不先煎麻黄吹去浮沫者，因所用只一钱，而又重用生石膏以监制之也）温服。</p>
<p>若服后过点半钟，汗不出者，宜服西药阿斯匹林一瓦。若不出汗，仍宜再服，以服至出汗为度。盖风邪由皮毛而入，仍使之由皮毛而出也。</p>
<p>有温病旬日不解，其舌苔仍白，脉仍浮者，此邪入太阳之府也，其小便必发黄。宜于发表清热药中，加清膀胱之药，此分解法也。今拟二方于下，以便用者相热之轻重而自斟酌用之。</p>
<p><strong>【处方】</strong>滑石一两，连翘三钱，蝉蜕去土足三钱，地肤子三钱，甘草二钱。</p>
<p>上药五味，共煎一大盅，温服。</p>
<p><strong>【又方】</strong>生石膏捣细一两，滑石八钱，连翘三钱，蝉蜕去土足三钱，地肤子三钱，甘草二钱。</p>
<p>上药六味，共煎汤一大盅，温服。</p>
<p>有温病至七、八日，六经已周，其脉忽然浮起，至数不数，且有大意者，宜用辛凉之剂助之达表而汗解。</p>
<p><strong>【处方】</strong>玄参一两，寸麦冬带心五钱，连翘二钱，菊花二钱，蝉蜕去土足二钱。</p>
<p>上药五味，共煎汤一大盅，温服。用玄参者，恐温病日久伤阴分也。</p>
<p>有温病多日，六经已周，脉象浮数而细，关前之浮尤甚，其头目昏沉，恒作  语，四肢且有扰动不安之意，此乃外感重还太阳欲作汗也。其所欲汗而不汗者，因阴分太亏，不能上济以应阳也。此证若因脉浮而强发其汗，必凶危立见，宜用大滋真阴之品，连服数剂，俾脉之数者渐缓，脉之细者渐大，迨阴气充长，能上升以应其阳，则汗自出矣。</p>
<p><strong>【处方】</strong>生地黄一两，生怀山药一两，玄参一两，大甘枸杞一两，生净萸肉六钱，柏子仁六钱，生枣仁六钱捣碎，甘草三钱。</p>
<p>上药八味，水煎一大碗，候五分钟，调入生鸡子黄二枚，徐徐温饮之，饮完一剂再煎一剂，使昼夜药力相继不断，三剂之后，当能自汗。若至其时，汗仍不出者，其脉不似从前之数细，可仍煎此药送服西药阿斯匹林一瓦，其汗即出矣。</p>
<p>或问∶山萸肉原具酸敛之性，先生所定来复汤尝重用之以治汗出不止，此方原欲病者服之易于出汗，何方中亦用之乎？答曰∶此中理甚精微，当详细言之。萸肉为养肝熄风之要药，此证四肢之骚扰不安，其肝风固已动也，此方中用萸肉之本意也。若虑用之有妨于出汗，是犹未知萸肉之性。盖萸肉之味至酸，原得木气最全，是以酸敛之中，大具条畅之性，《神农本草经》谓其逐寒湿痹是明征也。为其味酸敛也，故遇元气不能固摄者，用之原可止汗；为其性条畅也，遇肝虚不能疏泄者，用之又善出汗。如此以用萸肉，是皆得之临证实验之余，非但凭诸理想而云然也。</p>
<p>若果服药数剂后，其脉渐有起色，四肢不复扰动，即去萸肉亦无妨，其开始服药时，萸肉则断不能去也。</p>
<p>有未病之先，心中常常发热，后为外感触发，则其热益甚，五心烦躁，头目昏沉，其舌苔白浓，且生芒刺，其口中似有辣味，其脉浮数有力者，此伏气化热已入心包，而又为外感束其外表，则内蕴之热益甚，是以舌有芒刺且觉发辣也。宜用凉润清散之剂，内清外解，遍体得透汗则愈矣。</p>
<p><strong>【处方】</strong>鲜地黄一两，玄参一两，天花粉一两，知母五钱，寸麦冬带心五钱，西药阿斯匹林两瓦。</p>
<p>上药先煎前五味，取清汤两大盅，先温服一大盅，送服阿斯匹林一瓦。若服一次后汗未出，热亦未消者，可再温服一盅，送服阿斯匹林一瓦。若汗已出热未尽消者，药汤可如前服法，阿斯匹林宜斟酌少服。</p>
<h3 id="52-伤寒风温始终皆宜汗解说" class="article-heading"><a href="#52-伤寒风温始终皆宜汗解说" class="headerlink" title="52.伤寒风温始终皆宜汗解说"></a>52.伤寒风温始终皆宜汗解说<a class="article-anchor" href="#52-伤寒风温始终皆宜汗解说" aria-hidden="true"></a></h3><p>伤寒初得宜用热药发其汗，麻黄、桂枝诸汤是也。风温初得宜用凉药发其汗，薄荷、连翘、蝉蜕诸药是也。至传经已深，阳明热实，无论伤寒、风温，皆宜治以白虎汤。而愚用白虎汤时，恒加薄荷少许，或连翘、蝉蜕少许，往往服后即可得汗。即但用白虎汤，亦恒有服后即汗者。因方中石膏原有解肌发表之力，故其方不但治阳明府病，兼能治阳明经病，况又少加辛凉之品引之，以由经达表，其得汗自易易也。拙拟寒解汤后载有医案可参阅。该方原治寒温证周身壮热，心中热而且渴，舌苔白而欲黄，其脉洪滑或兼浮，或头犹觉疼，或周身犹有拘束之意者。果如方下所注证脉，服之复杯可汗，勿庸虑其不效也。盖脉象洪滑，阳明府热已实，原是白虎汤证。至洪滑兼浮，舌苔犹白，是仍有些些表证未罢。故方中重用石膏、知母以清胃府之热，复少用连翘、蝉蜕之善达表者，引胃中化而欲散之热仍还于表，作汗而解。斯乃调剂阴阳，听其自汗，非强发其汗也。</p>
<p>至其人气体弱者，可用补气之药助之出汗。寒解汤加潞党参即可（寒解汤下载有治一叟年七旬，素有劳疾，薄受外感即发喘逆一案可参阅）。</p>
<p>若阴分虚损者，可用滋阴之药助之出汗。若熟地、玄参、生山药、枸杞之类大润之剂峻补真阴，济阴以应其阳，设病有还表之机，必汗出而愈。</p>
<p>至其人阳分阴分俱虚，又宜并补其阴阳以助之出汗。张景岳曾治一叟得伤寒证，战而不汗。于其翌日发战之时，投以大剂八味地黄汤，须臾战而得汗。继因汗多亡阳，身冷汗犹不止，仍投以原汤，汗止病亦遂愈。用其药发汗，即用其药止汗，是能运用古方入于化境者也。</p>
<p>至少阳证为寒热往来，其证介于表里之间，宜和解不宜发汗矣。然愚对于此证，其热盛于寒者，多因证兼阳明，恒于小柴胡汤中加玄参八钱，以润阳明之燥热。其阳明之燥热化而欲散，自能还于太阳而作汗，少阳之邪亦可随汗而解。其寒盛于热者，或因误服降下药虚其气分，或因其气分本素虚，虽服小柴胡汤不能提其邪透膈上出，又恒于小柴胡汤中加薄荷叶二钱，由足少阳引入手少阳，借径于游部（手足少阳合为游部）</p>
<p>作汗而解。此即《伤寒论》所谓“柴胡证具，而以他药下之，柴胡证仍在者，复与小柴胡汤，必蒸蒸而振，却发热汗出而解也。”然助以薄荷则出汗较易，即由汗解不必蒸蒸而振，致有战汗之状也。</p>
<p>至于当用承气之证，却非可发汗之证矣。然愚临证经验以来，恒有投以三承气汤，大便犹未降下而即得汗者。盖因胃府之实热既为承气冲开，其病机自外越也。若降之前未尝得汗，既降之后亦必于饮食之时屡次些些得汗，始能脉净身凉。若降后分毫无汗，其热必不能尽消，又宜投以竹叶石膏汤，或白虎加人参汤，将其余热消解将尽，其人亦必些些汗出也。此所谓伤寒、风温始终皆宜汗解也。</p>
<h3 id="53-论冬伤于寒春必病温及冬不藏精春必病温治法" class="article-heading"><a href="#53-论冬伤于寒春必病温及冬不藏精春必病温治法" class="headerlink" title="53.论冬伤于寒春必病温及冬不藏精春必病温治法"></a>53.论冬伤于寒春必病温及冬不藏精春必病温治法<a class="article-anchor" href="#53-论冬伤于寒春必病温及冬不藏精春必病温治法" aria-hidden="true"></a></h3><p>尝读《内经》有“冬伤于寒，春必病温”之语，此中原有深义，非浅学人所易窥测也。乃笃信西说者，据病菌潜伏各有定期之说，谓病菌传于人身，未有至一月而始发动者，况数月乎？因此一倡百和，遂谓《内经》皆荒渺之谈，分毫不足凭信。不知毒瓦斯之传染有菌，而冬令严寒之气，为寒水司天之正气，特其气严寒过甚，或人之居处衣服欠暖，或冒霜雪而出外营生，即不能御此气耳。是以寒气之中人也，其重者实时成病，即冬令之伤寒也。其轻者，微受寒侵，不能即病，由皮肤内侵，潜伏于三焦脂膜之中，阻塞气化之升降流通，即能暗生内热。迨至内热积而益深，又兼春回阳生触发其热，或更薄受外感以激发其热，是以其热自内暴发而成温病，即后世方书所谓伏气成温也。</p>
<p>至于治之之法，有清一代名医多有谓此证不宜发汗者。然仍宜即脉证之现象而详为区别。若其脉象虽有实热，而仍在浮分，且头疼、舌苔犹白者，仍当投以汗解之剂。然宜以辛凉发汗，若薄荷叶、连翘、蝉蜕诸药，且更以清热之药佐之。若拙拟之清解汤。凉解汤、寒解汤三方，斟酌病之轻重，皆可选用也。此乃先有伏气又薄受外感之温病也。</p>
<p>若其病初得即表里壮热，脉象洪实，其舌苔或白而欲黄者，宜投以白虎汤，再加宣散之品若连翘、茅根诸药。如此治法，非取汗解，然恒服药后竟自汗而解。即或服药后不见汗，其病亦解。因大队寒凉之品与清轻宣散之品相并，自能排逐内蕴之热，息息自腠理达于皮毛以透出也（此乃伏气暴发自内达外之温病春夏之交多有之）。盖此等证皆以先有伏气，至春深萌动欲发，而又或因暴怒，或因劳心劳力过度，或因作苦于烈日之中，或因酣眠于暖室内，是以一发表里即壮热。治之者，只可宣散清解，而不宜发汗也。此冬伤于寒春必病温之大略治法也。</p>
<p>《内经》又谓∶“冬不藏精，春必病温。”此二语不但为西医所指摘，即中医对此节经文亦恒有疑意。</p>
<p>谓冬不藏精之人，若因肾虚而寒入肾中，当即成少阴伤寒，为直中真阴之剧证，何能迟至春令而始成温病？</p>
<p>不知此二句经文原有两解，其所成之温病亦有两种，至其治法又皆与寻常治法不同。今试析言之，并详其治法。</p>
<p>冬不藏精之人，其所患之温病，有因猝然感冒而成者。大凡病温之人，多系内有蕴热，至春阳萌动之时，又薄受外感拘束，其热即陡发而成温。冬不藏精之人，必有阴虚，所生之热积于脏腑，而其为外感所拘束而发动，与内蕴实热者同也。其发动之后，脉象多数，息多微喘，舌上微有白苔，津液短少，后或干黄，或舌苔渐黑，状如斑点（为舌苔甚薄若有若无故见舌皮变黑），或频饮水不能解渴，或时入阴分益加潮热。此证初得其舌苔白时，亦可汗解，然须以大滋真阴之药辅之。愚治此证，恒用连翘、薄荷叶各三钱，玄参、生地黄各一两，煎汤服之，得汗即愈。若服药后汗欲出仍不能出，可用白糖水送服西药阿斯匹林二分许，其汗即出。或单将玄参、生地黄煎汤，送服阿斯匹林一瓦，亦能得汗。若至热已传里，舌苔欲黄，或至黄而兼黑，脉象数而有力，然按之弦硬，非若阳明有实热者之洪滑，此阴虚热实之象，宜治以白虎加人参汤，更以生地黄代知母，生山药代粳米，煎一大剂，取汤一大碗，分多次温饮下（拙着伤寒温病同用方后载有此方，附载治愈之案若干。可参观也 ）。</p>
<p>又有因伏气所化之热先伏藏于三焦脂膜之中，迨至感春阳萌动而触发，其发动之后，恒因冬不藏精者其肾脏虚损，伏气乘虚而窜入少阴。其为病状∶精神短少，喜偃卧，昏昏似睡，舌皮干，毫无苔，小便短赤，其热郁于中而肌肤却无甚热。其在冬令，为少阴伤寒，即少阴证，初得宜治以黄连阿胶汤者也。在春令，即为少阴温病。而愚治此证，恒用白虎加人参汤，以生地黄代知母，生怀山药代粳米，更先用鲜白茅根三两煎汤以之代水煎药，将药煎一大剂，取汤一大碗，分三次温饮下，每饮一次调人生鸡子黄一枚。初饮一次后，其脉当见大，或变为洪大，饮至三次后，其脉又复和平，而病即愈矣。此即冬不藏精春必病温者之大略治法也。</p>
<p>上所论各种温病治法，原非凭空拟议也，实临证屡用有效，而后敢公诸医界同人也。</p>
<p>有温病初得即表里大热，宜治以白虎汤或白虎加人参汤者。其证发现恒在长夏，或在秋夏之交。而愚生平所遇此等证，大抵在烈日之中，或田间作苦，或长途劳役，此《伤寒论》所谓 病也，亦可谓之暑温也。</p>
<p>其脉洪滑有力者，宜用白虎汤。若脉虽洪大而按之不实者，宜用白虎加人参汤。又皆宜煎一大剂，分数次温饮下，皆可随手奏效。</p>
<p>伏气化热成温病者，大抵因复略有感冒，而后其所化之热可陡然成温，表里俱觉壮热。不然者，虽伏气所化之热深入阳明之府，而无外感束其表，究不能激发其肌肉之热。是以治之者恒不知其为伏气化热，放胆投以治温病之重剂，是以其热遂永留胃府致生他病。今试举一案以明之∶</p>
<p>天津刘××，于壬申正月上旬，觉心中时时发热，而周身又甚畏冷。时愚回籍，因延他医延医，服药二十余剂，病转增剧，二便皆闭。再服他药，亦皆吐出。少进饮食，亦恒吐出。此际愚适来津，诊其脉，弦长有力，然在沉分。知其有伏气化热，其热不能外达于表，是以心中热而外畏冷，此亦热深厥深之象也。俾先用鲜茅根半斤切碎，水煮三四沸，视茅根皆沉水底，其汤即成。取清汤三杯，分三次服，每服一次，将土狗三个捣为末，生赭石三钱亦为细末，以茅根汤送下。若服过两次未吐，至三次赭石可以不用。及将药服后，呕吐即止，小便继亦通下。再诊其脉，变为洪长有力，其心中仍觉发热，外表则不畏冷矣。其大便到此已半月未通下。遂俾用大潞参五钱煎汤，送服生石膏细末一两。翌晨大便下燥粪数枚，黑而且硬。再诊其脉，力稍缓，知心中犹觉发热。又俾用潞党参四钱煎汤，送服生石膏细末八钱。翌晨又下燥粪二十余枚，仍未见溏粪。其心中不甚觉热，脉象仍似有力，又俾用潞党参三钱煎汤，送服生石膏细末六钱。又下燥粪十余枚，后则继为溏粪，病亦从此全愈矣。</p>
<p>盖凡伏气化热窜入胃府，非重用石膏不解，《伤寒论》白虎汤原为治此证之的方也。然用白虎汤之例，汗吐下后皆加人参，以其虚也。而此证病已数旬，且频呕吐，其元气之虚可知，故以人参煎汤送石膏，此亦仿白虎加人参汤之义也。至石膏必为末送服者，以其凉而重坠之性善通大便，且较水煮但饮其清汤者，其退热之力又增数倍也。是以凡伏气化热，其积久所生之病，有成肺病者，有成喉病者，有生眼疾者，有患齿疼者，有病下痢者，有病腹疼者（即盲肠炎），其种种病因若皆由于伏气化热，恒有用一切凉药其病皆不能愈，而投以白虎汤或投以白虎加人参汤，再因证加减，辅以各病当用之药，未有不随手奏效者。此治伏气化热之大略也。至于拙着全书中，所载伏气化热之病甚多，其治法亦各稍有不同，皆可参观。</p>
<h3 id="54-温病之治法详于伤寒论解" class="article-heading"><a href="#54-温病之治法详于伤寒论解" class="headerlink" title="54.温病之治法详于伤寒论解"></a>54.温病之治法详于伤寒论解<a class="article-anchor" href="#54-温病之治法详于伤寒论解" aria-hidden="true"></a></h3><p>伤寒、温病之治法始异而终同。至其病之所受，则皆在于足经而兼及于手经。乃今之论寒温者，恒谓伤寒入足经不入手经，温病入手经不入足经。夫人之手足十二经原相贯通，谓伤寒入足经不入手经者，固为差谬，至谓温病入手经不入足经者，尤属荒唐。何以言之？《伤寒论》之开始也，其第一节浑言太阳之为病，此太阳实总括中风、伤寒、温病在内，故其下将太阳病平分为三项，其第二节论太阳中风，第三节论太阳伤寒（四节五节亦论伤寒当归纳于第三节中），第六节论太阳温病，故每节之首皆冠以太阳病三字。此太阳为手太阳乎？抑为足太阳乎？此固无容置辩者也。由斯知，中风、伤寒、温病皆可以伤寒统之（《难经》谓伤寒有五中风温病皆在其中），而其病之初得皆在足太阳经，又可浑以太阳病统之也。盖所谓太阳之为病者，若在中风、伤寒，其头痛、项强、恶寒三证可以并见。若在温病，但微恶寒即可为太阳病（此所谓证不必具但见一证即可定为某经病也），然恶寒须臾即变为热耳。</p>
<p>曾治一人，于季春夜眠之时因衾薄冻醒，遂觉周身恶寒，至前午十句钟表里皆觉大热，脉象浮洪，投以拙拟凉解汤一汗而愈。又尝治一人，于初夏晨出被雨，遂觉头疼周身恶寒，至下午一句钟即变为大热，渴嗜饮水，脉象洪滑，投以拙拟寒解汤亦一汗而愈。至如此凉药而所以能发汗者，为其内蕴之燥热与凉润之药化合，自然能发汗，又少用达表之品以为之引导，故其得汗甚速，汗后热亦尽消也。此二则，皆温病也，以其初得犹须臾恶寒，故仍可以太阳病统之。即其化热之后病兼阳明，然亦必先入足阳明，迨至由胃及肠，大便燥结，而后传入手阳明，安得谓温病入手经不入足经乎。</p>
<p>由斯知，《伤寒论》一书，原以中风、伤寒、温病平分三项，特于太阳首篇详悉言之，以示人以入手之正路。至后论治法之处，则三项中一切诸证皆可浑统于六经，但言某经所现之某种病宜治以某方，不复别其为中风、伤寒、温病，此乃纳繁于简之法，亦即提纲挚领之法也。所尤当知者，诸节中偶明言中风者，是确指中风而言。若明言为伤寒者，又恒统中风、温病而言。以伤寒二字为三项之总称，其或为中风，或为伤寒，或为温病，恒于论脉之处有所区别也。至于六经分编之中，其方之宜于温病者不胜举，今将其显然可见者约略陈之于下。</p>
<p>一为麻杏甘石汤。其方原治汗出而喘无大热者。以治温病，不必有汗与喘之兼证也，但其外表未解，内有蕴热者即可用。然用时须斟酌其热之轻重，热之轻者，麻黄宜用钱半，生石膏宜用六钱。若热之重者，麻黄宜用一钱，生石膏宜用一两。至愚用此方时，又恒以薄荷叶代麻黄（薄荷叶代麻黄时其分量宜加倍），服后得微汗，其病即愈。盖薄荷叶原为温病解表最良之药，而当仲师时犹未列于药品，故当日不用也。</p>
<p>一为大青龙汤。《伤寒论》中用大青龙汤者有二节。一为第三十七节。其节明言太阳中风脉浮紧。夫《伤寒论》首节论太阳之脉曰浮，原统中风、伤寒而言。至第二节则言脉缓者为中风，是其脉为浮中之缓也，第三节则言脉阴阳俱紧者为伤寒，是其脉为浮中之紧也。今既明言中风，其脉不为浮缓而为浮紧，是中风病中现有伤寒之脉，其所中者当为凛冽之寒风，而于温病无涉也。一为第三十八节。细审本节之文，知其确系温病。何以言之？以脉浮缓、身不疼、但重、无少阴证也。盖此节开端虽明言伤寒，仍是以伤寒二字为中风、伤寒、温病之总称。是以伤寒初得脉浮紧，温病初得脉浮缓。伤寒初得身多疼，温病初得身恒不疼而但重（《伤寒论》第六节温病提纲中原明言身重）。伤寒初得恒有少阴证，温病则始终无少阴证（少阴证有寒有热，此指少阴之寒证言，为无少阴寒证，所以敢用大青龙汤，若少阴热证温病中恒有之，正不妨用大青龙汤矣）。此数者皆为温病之明征也。况其病乍有轻时，若在伤寒必不复重用生石膏，惟系温病则仍可重用生石膏如鸡子大，约有今之四两，因温病当以清燥热救真阴为急务也。至愚用此方时，又恒以连翘代桂枝。虽桂枝、连翘均能逐肌肉之外感，而一则性热，一则性凉，温病宜凉不宜热，故用桂枝不如用连翘。而当日仲师不用者，亦因其未列入药品也（《伤寒论》方中所用之连轺是连翘根能利水不能发汗）。况大青龙汤中桂枝之分量，仅为麻黄三分之一，仲师原因其性热不欲多用也。</p>
<p>一为小青龙汤。其方外能解表，内能涤饮，以治外感痰喘诚有奇效，中风、伤寒、温病皆可用。然宜酌加生石膏，以调麻、桂、姜、辛之热方效。是以《伤寒论》小青龙汤无加石膏之例，而《金匮》有小青龙加石膏汤，所以补《伤寒论》之未备也。至愚用此汤时，遇挟有实热者，又恒加生石膏至一两强也。</p>
<p>一为小柴胡汤。其方中风、伤寒病皆可用。而温病中小柴胡汤证，多兼呕吐粘涎，此少阳之火与太阴之湿化合而成也（少阳传经之去路为太阴）。宜于方中酌加生石膏数钱或两许，以清少阳之火，其粘涎自能化水从小便中出。夫柴胡既能引邪上出，石膏更能逐热下降，如此上下分消，故服药后无事汗解，即霍然全愈也。</p>
<p>以上所述诸方，大抵宜于温病初得者也。至温病传经已深，若清燥热之白虎汤、白虎加人参汤，通肠结之大小承气汤，开胸结之大、小陷胸汤，治下利之白头翁汤、黄芩汤，治发黄之茵陈栀子柏皮等汤，及一切凉润清火育阴安神之剂，皆可用于温病者，又无庸愚之赘语也。</p>
<p>至于伏气之成温者，若《内经》所谓“冬伤于寒，春必病温”、“冬不藏精，春必病温”之类，《伤寒论》中非无其证，特其证现于某经，即与某经之本病无所区别。仲师未尝显为指示，在后世原难明辨。且其治法与各经之本病无异，亦无须乎明辨也。惟其病在少阴则辨之甚易。何者？因少阴之病，寒热迥分两途，其寒者为少阴伤寒之本病，其热者大抵为伏气化热之温病也。若谓系伤寒入少阴久而化热，何以少阴病两三日，即有宜用黄连阿胶汤、大承气汤者？盖伏气皆伏于三焦脂膜之中，与手足诸经皆有贯通之路，其当春阳化热而萌动，恒视脏腑虚弱之处以为趋向，所谓“邪之所凑，其气必虚”也。其人或因冬不藏精，少阴之脏必虚，而伏气之化热者即乘虚而入，遏抑其肾气不能上升与心气相接续，致心脏跳动无力，遂现少阴微细之脉。故其脉愈微细，而所蕴之燥热愈甚。用黄连以清少阴之热，阿胶、鸡子黄以增少阴之液，即以助少阴肾气之上达，俾其阴阳之气相接续，脉象必骤有起色，而内陷之邪热亦随之外透矣。至愚遇此等证时，又恒师仲师之意而为之变通，单用鲜白茅根四两，锉碎，慢火煎两三沸，视茅根皆沉水底，其汤即成，去渣取清汤一大碗，顿服下，其脉之微细者必遽变为洪大有力之象。再用大剂白虎加人参汤，煎汤三茶杯，分三次温饮下，每服一次调入生鸡子黄一枚，其病必脱然全愈。用古不必泥古，仲师有知，亦当不吾嗔也。</p>
<h3 id="55-论伤寒温病神昏谵语之原因及治法" class="article-heading"><a href="#55-论伤寒温病神昏谵语之原因及治法" class="headerlink" title="55.论伤寒温病神昏谵语之原因及治法"></a>55.论伤寒温病神昏谵语之原因及治法<a class="article-anchor" href="#55-论伤寒温病神昏谵语之原因及治法" aria-hidden="true"></a></h3><p>伤寒温病皆有谵语神昏之证，论者责之阳明胃实。然又当详辨其脉象之虚实，热度之高下，时日之浅深，非可概以阳明胃实论也。</p>
<p>其脉象果洪而有力，按之甚实者，可按阳明胃实治之。盖胃腑之热上蒸，则脑中之元神，心中之识神皆受其累，是以神昏谵语，不省人事，或更大便燥结，不但胃实，且又肠实，阻塞肾气不能上交于心，则亢阳无制，心神恍惚，亦多谵妄，或精神不支，昏愦似睡。若斯者，可投以大剂白虎汤，遵《伤寒论》一煎三服之法，煎汤三盅，分三次温饮下。其大便燥结之甚者，可酌用大、小承气汤（若大便燥结不甚者但投以大剂白虎汤大便即可通下），其神昏谵语自愈也。</p>
<p>有脉象确有实热，其人神昏谵语，似可用白虎汤矣，而其脉或兼弦、兼数，或重按仍不甚实者，宜治以白虎加人参汤。曾治一农家童子，劳力过度，因得温病。脉象弦而有力，数近六至。谵语不休，所言皆劳力之事。本拟治以白虎加人参汤，因时当仲夏，且又童年少阳之体，遂先与以白虎汤。服后脉搏力减，而谵语益甚。幸其大便犹未通下，急改用白虎加人参汤，将方中人参加倍，煎汤三茶杯，分三次温饮下，尽剂而愈。盖脉象弦数，真阴必然亏损，白虎加人参汤能于邪热炽盛之中滋其真阴，即以退其邪热。盖当邪热正炽时，但用玄参、沙参、生地诸药不能滋阴，因其不能胜邪热，阴分即无由滋长也。惟治以白虎加人参汤，则滋阴退热一举两得，且能起下焦真阴与上焦亢甚之阳相济，是以投之有捷效也。</p>
<p>其证若在汗吐下后，脉虽洪实，用白虎汤时亦宜加人参。曾治一人，温病之热传入阳明，脉象洪实有力，谵语昏瞀。投以大剂白虎汤，热退强半，脉力亦减，而其至数转数，一息六至，谵语更甚。细询其病之经过，言数日前因有梅毒服降药两次。遂急改用白虎加人参汤，亦倍用人参（此两案中用白虎加人参汤皆将人参倍加者，因从前误用白虎汤也，若开首即用白虎加人参汤，则人参无事加倍矣），煎汤三杯，分三次温饮下，亦尽剂而愈。</p>
<p>有伏气为病，因肾虚窜入少阴，遏抑肾气不能上升与心相济，致心脉跳动无力，燥热郁中不能外透，闭目昏昏似睡，间作谵语。此在冬为少阴伤寒之热证，在春为少阴温病。宜治以大剂白虎加人参汤，用鲜白茅根煮水以之煎药，取汤三盅，分数次饮下自愈。</p>
<p>有患寒温者，周身壮热，脉象洪实，神昏不语。迨用凉药清之，热退脉近和平，而仍然神昏或谵语者，必兼有脑髓神经病，当继用治脑髓神经之药。曾治一学校学生，温病热入阳明，脉象甚实，神昏不语，卧床并不知转侧。用白虎汤清之，服两剂后热退十之七八，脉象之洪实亦减去强半，自知转侧，而精神仍不明了。当系温病之热上蒸，致其脑膜生炎而累及神经也。遂改用小剂白虎加人参汤，又加羚羊角二钱（另煎兑服），一剂而愈。又治一幼童，得温病三日，热不甚剧，脉似有力，亦非洪实，而精神竟昏昏似睡，不能言语。此亦温病兼脑膜炎也。因其温病甚轻，俾但用羚羊角钱半煎汤服之，其病霍然顿愈。</p>
<p>有寒温之病，传经已遍，将欲作汗，其下焦阴分虚损，不能与上焦之阳分相济以化汗，而神昏谵语者。曾治一壮年，仲夏长途劳役，因受温病已过旬日，精神昏愦，谵语不省人事，且两手乱动不休，其脉弦而浮，一息近六至，不任循按，两尺尤甚。投以大滋真阴之品，若玄参、生地黄、生山药、甘枸杞、天门冬之类，共为一大剂煎服，一日连进二剂，当日得汗而愈。</p>
<p>有寒温之病服开破降下之药太过，伤其胸中大气，迨其大热已退，而仍然神昏或谵语者。曾治一壮年得温病，延医服药二十余日，外感之热尽退，精神转益昏沉。及愚视之，周身皆凉，奄奄一息，呼之不应，舌干如磋，毫无舌苔，其脉象微弱而迟，不足四至，五六呼吸之顷必长出气一次。此必因服开降之药太过，伤其胸中大气也。盖胸中大气因受伤下陷，不能达于脑中，则神昏；不能上潮于舌本，则舌干；其周身皆凉者，大气因受伤不能宣布于营卫也；其五六呼吸之顷必长出气一次者，因大气伤后不能畅舒，故太息以舒其气也。</p>
<p>遂用野台参一两，柴胡一钱，煎汤灌之。连服两剂全愈。又治一少年，于初春得伤寒，先经他医治愈，后因饮食过度，病又反复，投以白虎汤治愈。隔三日，陡然反复甚剧，精神恍惚，肢体颤动，口中喃喃皆不成语。诊其脉，右部寸关皆无力而关脉尤不任循按。愚曰此非病又反复，必因前次之过食病复，而此次又戒饮食过度也。饱食即可愈矣。其家人果谓有鉴前失，数日所与饮食甚少，然其精神昏愦若斯，恐其不能饮食。愚曰果系因饿而成之病，与之食必然能食。然仍须撙节与之，多食几次可也。其家人果根据愚言，十小时中连与饮食三次，病若失。盖人胸中大气原借水谷之气以为培养，病后气虚，又乏水谷之气以培养之，是以胸中大气虚损而现种种病状也。然前案因服开降之药伤其大气，故以补气兼升气之药治之。后案因水谷之气缺乏虚其大气，故以饮食治之。斯在临证者精心体验，息息与病机相符耳。</p>
<p>有温而兼疹，其毒热内攻瞀乱其神明者。曾治一少年，温病热入阳明，连次用凉药清之，大热已退强半，而心神骚扰不安，合目恒作谵语。其脉有余热，似兼紧象。因其脉象热而兼紧，疑其伏有疹毒未出。遂投以小剂白虎汤，送服羚羊角细末一钱，西药阿斯匹林二分。表出痧粒满身而愈。又治一幼女患温疹，其疹出次日即靥，精神昏昏似睡，时有惊悸，脉象数而有力。投以白虎汤加羚羊角钱半（另煎兑服），用鲜芦根三两煮水以之煎药，取汤两茶盅，分三次温饮下，其疹得出，病亦遂愈。</p>
<p>有其人素多痰饮，其寒温之热炽盛与痰饮互相胶漆以乱其神明者。栝蒌解下附有治验之案可参观。</p>
<p>有温疫传染之邪由口鼻传入，自肺传心，其人恒无故自笑，精神恍惚，言语错乱，妄言妄见者。曾治一媪患此证，脉象有力，关前摇摇而动。投以拙拟护心至宝丹，一剂而愈。以上所谓寒温诸证，其精神昏愦谵语之原因及治法大略已备。至于变通化裁，相机制宜，又在临证者之精心研究也。</p>
<h3 id="56-论吴又可达原饮不可以治温病" class="article-heading"><a href="#56-论吴又可达原饮不可以治温病" class="headerlink" title="56.论吴又可达原饮不可以治温病"></a>56.论吴又可达原饮不可以治温病<a class="article-anchor" href="#56-论吴又可达原饮不可以治温病" aria-hidden="true"></a></h3><p>北方医者治温病，恒用吴又可达原饮，此大谬也。吴氏谓崇祯辛巳，疫气流行，山东、浙江南北两道感者尤多，遂着《瘟疫论》一书。首载达原饮，为治瘟疫初得之方，原非治温病之方也。疫者，天地戾气，其中含有毒菌，遍境传染若役使然，故名为疫。因疫多病热，故名为瘟疫（病寒者名为寒疫），瘟即温也。是以方中以逐不正之气为主。至于温病，乃感时序之温气，或素感外寒伏于膜原，久而化热，乘时发动，其中原无毒菌，不相传染。治之者惟务清解其热，病即可愈。若于此鉴别未精，本系温病而误投以达原饮，其方中槟榔开破之力既能引温气内陷，而浓朴、草果之辛温开散大能耗阴助热，尤非病温者所宜（病温者多阴虚尤忌耗阴之药），虽有知母、芍药、黄芩各一钱，其凉力甚轻，是以用此方治温病者，未有见其能愈者也。且不惟不能愈，更有于初病时服之即陡然变成危险之证者，此非愚之凭空拟议，诚有所见而云然也。</p>
<p>愚初习医时，曾见一媪，年过六旬，因伤心过度，积有劳疾，于仲春得温病。医者投以达原饮，将方中草果改用一钱，谓得汗则愈。乃服后汗未出而病似加重，医者遂将草果加倍，谓服后必然得汗。果服后头面汗出如洗，喘息大作，须臾即脱。或疑此证之偾事，当在服达原饮将草果加重，若按其原方分量，草果只用五分，即连服数剂亦应不至汗脱也。答曰∶草果性甚猛烈，即五分亦不为少。愚尝治脾虚泄泻服药不效，因思四神丸治五更泻甚效，中有肉果，本草谓其能健脾涩肠，遂用健补脾胃之药煎汤送服肉果末五分。须臾觉心中不稳，六脉皆无，迟半点钟其脉始见。恍悟病患身体虚弱，不胜肉果辛散之力也。草果与肉果性原相近，而其辛散之力更烈于肉果，虽方中止用五分，而与槟榔、浓朴并用，其猛烈之力固非小矣。由斯观之，达原饮可轻用哉！</p>
<h3 id="57-论革脉之形状及治法" class="article-heading"><a href="#57-论革脉之形状及治法" class="headerlink" title="57.论革脉之形状及治法"></a>57.论革脉之形状及治法<a class="article-anchor" href="#57-论革脉之形状及治法" aria-hidden="true"></a></h3><p>革脉最为病脉中之险脉，而人多忽之，以其不知革脉之真象，即知之亦多不知治法也。其形状如按鼓革，外虽硬而中空，即弦脉之大而有力者。因其脉与弦脉相近，是以其脉虽大而不洪（无起伏故不洪），虽有力而不滑（中空故不滑）。即此以揣摩此脉，其真象可得矣。其主病为阴阳离绝，上下不相维系，脉至如此，病将变革（此又革脉之所以命名），有危在顷刻之势。丁卯在津，治愈革脉之证数次。惟有一媪八旬有六，治之未愈，此乃年岁所关也。今特将其脉之最险者详录一则于下，以为治斯证者之嚆矢。</p>
<p>外孙王××，年五十，身体素羸弱，于仲夏得温病。心中热而烦躁，忽起忽卧，无一息之停。其脉大而且硬，微兼洪象。其舌苔薄而微黑，其黑处若斑点。知其内伤与外感并重也。其大便四日未行，腹中胀满，按之且有硬处。其家人言，腹中满硬系宿病，已逾半载，为有此病，所以身形益羸弱。因思宿病宜从缓治，当以清其温热为急务。</p>
<p>为疏方用白虎加人参汤，方中石膏用生者两半，人参用野台参五钱，又以生山药八钱代方中粳米，煎汤两盅，分三次温饮下。一剂，外感之热已退强半，烦躁略减，仍然起卧不安，而可睡片时。脉之洪象已无，而大硬如故。其大便尤未通下，腹中胀益甚。遂用生赭石细末、生怀山药各一两，野台参六钱，知母、玄参各五钱，生鸡内金钱半。煎汤服后，大便通下。迟两点钟，腹中作响，觉瘀积已开，连下三次，皆系陈积，其证陡变，脉之大与硬，较前几加两倍，周身脉管皆大动，几有破裂之势，其心中之烦躁，精神之骚扰，起卧之频频不安，实有不可言语形容者。其家人环视惧甚，愚毅然许为治愈。遂急开净萸肉、生龙骨各两半，熟地黄、生山药各一两，野台参、白术各六钱，炙甘草三钱。煎汤一大碗，分两次温饮下，其状况稍安，脉亦见敛。当日按方又进一剂，可以安卧。须臾，其脉渐若瘀积未下时，其腹亦见软，惟心中时或发热。继将原方去白术，加生地黄八钱。日服一剂。三剂后，脉象已近平和，而大便数日未行，且自觉陈积未净，遂将萸肉、龙骨各减五钱，加生赭石六钱，当归三钱。又下瘀积若干。其脉又见大，遂去赭石、当归，连服十余剂全愈。</p>
<h3 id="58-论脑充血之原因及治法" class="article-heading"><a href="#58-论脑充血之原因及治法" class="headerlink" title="58.论脑充血之原因及治法"></a>58.论脑充血之原因及治法<a class="article-anchor" href="#58-论脑充血之原因及治法" aria-hidden="true"></a></h3><p>脑充血病之说倡自西人，而浅见者流恒讥中医不知此病，其人盖生平未见《内经》者也。尝读《内经》至调经论，有谓“血之与气，并走于上，则为大厥，厥则暴死，气反则生，不反则死”云云，非即西人所谓脑充血之证乎？所有异者，西人但言充血，《内经》则谓血之与气并走于上。盖血必随气上升，此为一定之理。而西人论病皆得之剖解之余，是以但见血充脑中，而不知辅以理想以深究病源，故但名为脑充血也。至《内经》所谓“气反则生，不反则死”者，盖谓此证幸有转机，其气上行之极，复反而下行，脑中所充之血应亦随之下行，故其人可生；若其气上行不反，升而愈升，血亦随之充而愈充，脑中血管可至破裂，所以其人死也。又《内经》厥论篇谓“巨阳之厥则肿首，头重不能行，发为  （眩也）仆”、“阳明之厥，面赤而热，妄言妄见”、“少阳之厥，则暴聋颊肿而热”，诸现象皆脑充血证也。推之秦越人治虢太子尸厥，谓“上有绝阳之络，下有破阴之纽”者，亦脑充血证也。特是古人立言简括，恒但详究病源，而不细论治法。然既洞悉致病之由，即自拟治法不难也。愚生平所治此证甚多，其治愈者，大抵皆脑充血之轻者，不至血管破裂也。今略举数案于下，以备治斯证者之参考。</p>
<p>在奉天曾治一人，年近五旬，因处境不顺，兼劳碌，渐觉头疼，日浸加剧，服药无效，遂入西人医院。治旬日，头疼不减，转添目疼。又越数日，两目生翳，视物不明。来院求为延医。其脉左部洪长有力，自言脑疼彻目，目疼彻脑，且时觉眩晕，难堪之情莫可名状。脉证合参，知系肝胆之火挟气血上冲脑部，脑中血管因受冲激而膨胀，故作疼；目系连脑，脑中血管膨胀不已，故目疼，生翳且眩晕也。因晓之曰∶“此脑充血证也。深考此证之原因，脑疼为目疼之根；而肝胆之火挟气血上冲，又为脑疼之根。欲治此证，当清火、平肝、引血下行，头疼愈而目疼、生翳及眩晕自不难调治矣。”遂为疏方，用怀牛膝一两，生杭芍、生尤骨、生牡蛎、生赭石各六钱，玄参、川楝子各四钱，龙胆草三钱，甘草二钱，磨取铁锈浓水煎药。服一剂，觉头目之疼顿减，眩晕已无。即方略为加减，又服两剂，头疼目疼全愈，视物亦较真。其目翳原系外障，须兼外治之法，为制磨翳药水一瓶，日点眼上五六次，徐徐将翳尽消。</p>
<p>在沧州治一人，六十四岁，因事心甚懊  ，于旬日前即觉头疼，不以为意。一日晨起，忽仆于地，状若昏厥，移时苏醒，左手足遂不能动，且觉头疼甚剧。医者投以清火通络之剂，兼法王勋臣补阳还五汤之义，加生黄 数钱，服后更觉脑中疼如锥刺，难忍须臾。求为诊视，其脉左部弦长，右部洪长，皆重按甚实。</p>
<p>询其心中，恒觉发热。其家人谓其素性嗜酒，近因心中懊 ，益以烧酒浇愁，饥时恒以酒代饭。愚曰，此证乃脑充血之剧者，其左脉之弦长，懊  所生之热也。右脉之洪长，积酒所生之热也。二热相并，挟脏腑气血上冲脑部。脑部中之血管若因其冲激过甚而破裂，其人即昏厥不复醒，今幸昏厥片时苏醒，其脑中血管当不至破裂。或其管中之血隔血管渗出，或其血管少有罅隙，出血少许而复自止。其所出之血着于司知觉之神经，则神昏；着于司运动之神经，则痿废。此证左半身偏枯，当系脑中血管所出之血伤其司右边运动之神经也。</p>
<p>医者不知致病之由，竟投以治气虚偏枯之药，而此证此脉岂能受黄  之升补乎？此所以服药后而头疼益剧也。遂为疏方，亦约略如前。为其右脉亦洪实，因于方中加生石膏一两，亦用铁锈水煎药。服两剂，头疼全愈，脉已和平，左手足已能自动。遂改用当归、赭石、生杭芍、玄参、天冬各五钱，生黄 、乳香、没药各三钱，红花一钱，连服数剂，即扶杖能行矣。方中用红花者，欲以化脑中之瘀血也。为此时脉已和平，头已不疼，可受黄  之温补，故方中少用三钱，以补助其正气，即借以助归、芍、乳、没以流通血脉，更可调玄参、天冬之寒凉，俾药性凉热适均，而可多服也。</p>
<p>上所录二案，用药大略相同，而皆以牛膝为主药者，诚以牛膝善引上部之血下行，为治脑充血证无上之妙品，此愚屡经试验而知，故敢贡诸医界。而用治此证，尤以怀牛膝为最佳。</p>
<h3 id="59-论脑充血证可预防及其证误名中风之由" class="article-heading"><a href="#59-论脑充血证可预防及其证误名中风之由" class="headerlink" title="59.论脑充血证可预防及其证误名中风之由"></a>59.论脑充血证可预防及其证误名中风之由<a class="article-anchor" href="#59-论脑充血证可预防及其证误名中风之由" aria-hidden="true"></a></h3><p>（附∶建瓴汤）</p>
<p>脑充血证即《内经》之所谓厥证，亦即后世之误称中风证，前论已详辩之矣。而论此证者谓其猝发于一旦，似难为之预防。不知凡病之来皆预有朕兆，至脑充血证，其朕兆之发现实较他证为尤显着。且有在数月之前，或数年之前，而其朕兆即发露者。今试将其发现之朕兆详列于下∶</p>
<p>（一）其脉必弦硬而长，或寸盛尺虚，或大于常脉数倍，而毫无缓和之意。</p>
<p>（二）其头目时常眩晕，或觉脑中昏愦，多健忘，或常觉疼，或耳聋目胀。</p>
<p>（三）胃中时觉有气上冲，阻塞饮食不能下行，或有气起自下焦，上行作呃逆。</p>
<p>（四）心中常觉烦躁不宁，或心中时发热，或睡梦中神魂飘荡。</p>
<p>（五）或舌胀、言语不利，或口眼歪斜，或半身似有麻木不遂，或行动脚踏不稳、时欲眩仆，或自觉头重足轻，脚底如 棉絮。</p>
<p>上所列之证，偶有一二发现，再参以脉象之呈露，即可断为脑充血之朕兆也。愚十余年来治愈此证颇多，曾酌定建瓴汤一方，服后能使脑中之血如建瓴之水下行，脑充血之证自愈。爰将其方详列于下，以备医界采用。</p>
<p><strong>【建瓴汤】</strong></p>
<p>生怀山药（一两） 怀牛膝（一两） 生赭石（八钱轧细） 生龙骨（六钱捣细）</p>
<p>生牡蛎（六钱捣细） 生怀地黄（六钱） 生杭芍（四钱） 柏子仁（四钱）</p>
<p>磨取铁锈浓水以之煎药。</p>
<p>方中赭石必一面点点有凸，一面点点有凹，生轧细用之方效。若大便不实者去赭石，加建莲子（去心）三钱。若畏凉者，以熟地易生地。</p>
<p>在津曾治迟××之母，年七旬有四，时觉头目眩晕，脑中作疼，心中烦躁，恒觉发热，两臂觉撑胀不舒，脉象弦硬而大，知系为脑充血之朕兆，治以建瓴汤。连服数剂，诸病皆愈，惟脉象虽不若从前之大，而仍然弦硬。因苦于吃药，遂停服。后月余，病骤反复。又用建瓴汤加减，连服数剂，诸病又愈。脉象仍未和平，又将药停服。后月余，病又反复，亦仍用建瓴汤加减，连服三十余剂，脉象和平如常，遂停药勿服，病亦不再反复矣。</p>
<p>天津王姓叟，年过五旬，因头疼、口眼歪斜，求治于西人医院，西人以表测其脉，言其脉搏之力已达百六十毫米汞柱，断为脑充血证，服其药多日无效，继求治于愚。其脉象弦硬而大，知其果系脑部充血，治以建瓴汤，将赭石改用一两，连服十余剂，觉头部清爽，口眼之歪斜亦愈，惟脉象仍未复常。复至西人医院以表测脉，西医谓较前低二十余毫米汞柱，然仍非无病之脉也。后晤面向愚述之，劝其仍须多多服药，必服至脉象平和，方可停服。彼觉病愈，不以介意。后四阅月未尝服药。继因有事出门，劳碌数旬，甫归后又连次劳累，一旦忽眩仆于地而亡。观此二案，知用此方以治脑充血者，必服至脉象平和，毫无弦硬之意，而后始可停止也。</p>
<p>友人朱钵文，未尝业医而实精于医。尝告愚曰∶“脑充血证，宜于引血下行药中加破血之药以治之。”愚闻斯言，恍有悟会。如目疾其疼连脑者，多系脑部充血所致，至眼科家恒用大黄以泻其热，其脑与目即不疼，此无他，服大黄后脑充血之病即愈故也。夫大黄非降血兼能破血最有力之药乎？由斯知凡脑充血证其身体脉象壮实者，初服建瓴汤一两剂时，可酌加大黄数钱。其身形脉象不甚壮实者，若桃仁、丹参诸药，亦可酌加于建瓴汤中也。</p>
<p>天津于氏少妇，头疼过剧，且心下发闷作疼，兼有行经过多症，以建瓴汤加减治愈。</p>
<p>至唐宋以来名此证为中风者，亦非无因。尝征以平素临症实验，知脑充血证恒因病根已伏于内，继又风束外表，内生燥热，遂以激动其病根，而猝发于一旦。是以愚临此证，见有夹杂外感之热者，恒于建瓴汤中加生石膏一两；或两三日后见有阳明大热、脉象洪实者，又恒治以白虎汤或白虎加人参汤，以清外感之热，而后治其脑充血证。此愚生平之阅历所得，而非为唐宋以来之医家讳过也。然究之此等证，谓其为中风兼脑充血则可，若但名为中风仍不可也。迨至刘河间出，谓此证非外袭之风，乃内生之风，实因五志过极，动火而猝中。大法以白虎汤、三黄汤沃之，所以治实火也；以逍遥散疏之，所以治郁火也；以通圣散、凉膈散双解之，所以治表里之邪火也，以六味汤滋之，所以壮水之源以制阳光也；以八味丸引之，所谓从治之法，引火归原也；又用地黄饮子治舌喑不能言，足废不能行。此等议论，似高于从前误认脑充血为中风者一筹。</p>
<p>盖脑充血证之起点，多由于肝气肝火妄动。肝属木能生风，名之为内中风，亦颇近理。然因未悟《内经》所谓血之与气并走于上之旨，是以所用之方，未能丝丝入扣，与病证吻合也。至其所载方中有防风、柴胡、桂、附诸品，尤为此证之禁药。</p>
<p>《金匮》有风引汤除热瘫痫。夫瘫既以热名，明其病因热而得也。其证原似脑充血也。方用石药六味，多系寒凉之品，虽有干姜、桂枝之辛热，而与大黄、石膏、寒水石、滑石并用，药性混合，仍以凉论（细按之桂枝干姜究不宜用）。且诸石性皆下沉，大黄性尤下降，原能引逆上之血使之下行。又有龙骨、牡蛎与紫石英同用，善敛冲气，与桂枝同用，善平肝气。肝冲之气不上干，则血之上充者自能徐徐下降也。且其方虽名风引，而未尝用祛风之药，其不以热瘫痫为中风明矣。</p>
<p>特后世不明方中之意，多将其方误解耳。拙拟之建瓴汤，重用赭石、龙骨、牡蛎，且有加石膏之时，实窃师风引汤之义也（风引汤方下之文甚简，似非仲景笔墨，故方书多有疑此系后世加入者，故方中之药品不纯）。</p>
<p><strong>【附录】</strong>湖北天门崔××来函∶张港一人患脑充血证，忽然仆地，上气喘急，身如角弓，两目直视。</p>
<p>全家惶恐，众医束手，殓服已备，迎为延医。遵建瓴汤原方治之，一剂病愈强半。后略有加减，服数剂，脱然全愈。<strong>按</strong>∶镇肝熄风汤，实由建瓴汤加减而成。</p>
<h3 id="60-论脑贫血治法" class="article-heading"><a href="#60-论脑贫血治法" class="headerlink" title="60.论脑贫血治法"></a>60.论脑贫血治法<a class="article-anchor" href="#60-论脑贫血治法" aria-hidden="true"></a></h3><p>（附∶脑髓空治法）</p>
<p>脑贫血者，其脑中血液不足，与脑充血之病正相反也。其人常觉头重目眩，精神昏愦，或面黄唇白、或呼吸短气、或心中怔忡。其头与目或间有作疼之时，然不若脑充血者之胀疼，似因有收缩之感觉而作疼。其剧者亦可猝然昏仆，肢体颓废或偏枯。其脉象微弱，或至数兼迟。西人但谓脑中血少，不能荣养脑筋，以致脑失其司知觉、司运动之机能。然此证但用补血之品，必不能愈。《内经》则谓“上气不足，脑为之不满”，此二语实能发明脑贫血之原因，并已发明脑贫血之治法。盖血生于心，上输于脑（心有四血脉管通脑）。</p>
<p>然血不能自输于脑也。《内经》之论宗气也，谓宗气积于胸中，以贯心脉，而行呼吸，由此知胸中宗气，不但为呼吸之中枢，而由心输脑之血脉管亦以之为中枢。今合《内经》两处之文参之，知所谓上气者，即宗气上升之气也。所谓上气不足脑为之不满者，即宗气不能贯心脉以助之上升，则脑中气血皆不足也。然血有形而气无形，西人论病皆从实验而得，故言血而不言气也。因此知脑贫血治法固当滋补其血，尤当峻补其胸中宗气。以助其血上行。持此以论古方，则补血汤重用黄 以补气、少用当归以补血者，可为治脑贫血之的方矣。今录其方于下并详论其随证宜加之药品。</p>
<p>生箭 一两、当归三钱。呼吸短气者，加柴胡、桔梗各二钱。不受温补者，加生地、玄参各四钱。素畏寒凉者，加熟地六钱、干姜三钱。胸有寒饮者，加干姜三钱、广陈皮二钱。</p>
<p>《内经》∶“上气不足，脑为之不满”二语，非但据理想象也，更可实征诸囟门未合之小儿。《灵枢》五味篇谓“大气抟于胸中，赖谷气以养之，谷不入半日则气衰，一日则气少”，大气即宗气也。观小儿慢惊风证，脾胃虚寒，饮食不化，其宗气之衰可知。更兼以吐泻频频，虚极风动，其宗气不能助血上升以灌注于脑更可知。是以小儿得此证者，其囟门无不塌陷，此非上气不足头为不满之明征乎？王勉能谓∶“小儿慢惊风证，其脾胃虚寒，气血不能上朝脑中，既有贫血之病，又兼寒饮填胸，其阴寒之气上冲脑部，激动其脑髓神经，故发痫痉”，实为通论。</p>
<p>方书谓∶真阴寒头疼证，半日即足损命。究之此证实兼因宗气虚寒，不能助血上升，以致脑中贫血乏气，不能御寒，或更因宗气虚寒之极而下陷，呼吸可至顿停，故至危险也。审斯，知欲治此证，拙拟回阳升陷汤可为治此证的方矣。若细审其无甚剧之实寒者，宜将干姜减半，或不用亦可。</p>
<p>《内经》论人身有四海，而脑为髓海。人之色欲过度者，其脑髓必空，人之脑髓空者，其人亦必头重目眩，甚或猝然昏厥，知觉运动俱废，因脑髓之质原为神经之本源也。其证实较脑贫血尤为紧要。治之者，宜用峻补肾经之剂，加鹿角胶以通督脉。并宜清心寡欲，按此服药不辍，还精补脑之功自能收效于数旬中也。</p>
<h3 id="61-论脑贫血痿废治法" class="article-heading"><a href="#61-论脑贫血痿废治法" class="headerlink" title="61.论脑贫血痿废治法"></a>61.论脑贫血痿废治法<a class="article-anchor" href="#61-论脑贫血痿废治法" aria-hidden="true"></a></h3><p>（附∶干颓汤、补脑振痿汤）</p>
<p>肢体痿废，而其病因实由于脑部贫血也。按生理之实验，人之全体运动皆脑髓神经司之，虽西人之说，而洵可确信。是以西人对于痿废之证皆责之于脑部。而实有脑部充血与脑部贫血之殊。盖脑髓神经原借血为濡润者也，而所需之血多少，尤以适宜为贵。彼脑充血者，血之注于脑者过多，力能排挤其脑髓神经，俾失所司。</p>
<p>至脑贫血者，血之注于脑者过少，无以养其脑髓神经，其脑髓神经亦恒至失其所司。至于脑中之所以贫血，不可专责诸血也，愚尝读《内经》而悟其理矣。</p>
<p>《内经》谓∶“上气不足，脑为之不满，耳为之苦鸣，头为之倾，目为之眩。”夫脑不满者，血少也。因脑不满而贫血，则耳鸣、头目倾眩即连带而来，其剧者能使肢体痿废不言可知。是西人脑贫血可致痿废之说原与《内经》相符也。然西医论痿废之由，知因脑中贫血，而《内经》更推脑中贫血之由，知因上气不足。夫上气者何？胸中大气也（亦名宗气）。其气能主宰全身，斡旋脑部，流通血脉。彼脑充血者，因肝胃气逆，挟血上冲，原于此气无关，至脑贫血者，实因胸中大气虚损，不能助血上升也。是以欲治此证者，当以补气之药为主，以养血之药为辅，而以通活经络之药为使也。爰本此义拟方于下。</p>
<p><strong>【干颓汤】</strong>治肢体痿废，或偏枯，脉象极微细无力者。</p>
<p>生箭 （五两） 当归（一两） 甘枸杞果（一两） 净杭萸肉（一两）</p>
<p>生滴乳香（三钱） 生明没药（三钱） 真鹿角胶（六钱捣碎）</p>
<p>先将黄 煎十余沸，去渣。再将当归、枸杞、萸肉、乳香、没药入汤同煎十余沸，去渣。入鹿角胶末融化取汤两大盅，分两次温饮下，方中之义，重用黄  以升补胸中大气，且能助气上升，上达脑中，而血液亦即可随气上注。惟其副作用能外透肌表，具有宣散之性，去渣重煎，则其宣散之性减，专于补气升气矣。当归为生血之主药，与黄 并用，古名补血汤，因气旺血自易生，而黄  得当归之濡润，又不至燥热也。萸肉性善补肝，枸杞性善补肾，肝肾充足，元气必然壮旺，元气者胸中大气之根也。且肝肾充足则自脊上达之督脉必然流通，督脉者又脑髓神经之根也。且二药皆汁浆稠润，又善赞助当归生血也。用乳香、没药者，因二药善开血痹，血痹开则痿废者久瘀之经络自流通矣。甩鹿角胶者，诚以脑既贫血，其脑髓亦必空虚，鹿角其所熬之胶善补脑髓，脑髓足则脑中贫血之病自易愈也。此方服数十剂后身体渐渐强壮，而痿废仍不愈者，可继服后方。</p>
<p><strong>【补脑振痿汤】</strong>治肢体痿废偏枯，脉象极微细无力，服药久不愈者。</p>
<p>生箭 （二两） 当归（八钱） 龙眼肉（八钱） 杭萸肉（五钱）</p>
<p>胡桃肉（五钱） 虫（三枚大者） 地龙（三钱去净土） 生乳香（三钱）</p>
<p>生没药（三钱） 鹿角胶（六钱） 制马钱子末（三分）</p>
<p>共药十一味，将前九味煎汤两盅半，去渣，将鹿角胶入汤内融化，分两次送服制马钱子末一分五厘。</p>
<p>此方于前方之药独少枸杞，因胡桃肉可代枸杞补肾，且有强健筋骨之效也。又尝阅《沪滨医报》，谓脑中血管及神经之断者，地龙能续之。愚则谓必辅以 虫，方有此效。盖蚯蚓（即地龙）</p>
<p>善引， 虫善接（断之能自接），二药并用能将血管神经之断者引而接之，是以方中又加此二味也。加制马钱子者，以其能 动神经使灵活也。此方与前方若服之觉热者，皆可酌加天花粉、天冬各数钱。</p>
<p>天津于××，年过四旬，自觉呼吸不顺，胸中满闷，言语动作皆渐觉不利，头目昏沉，时作眩晕。延医治疗，投以开胸理气之品，则四肢遽然痿废。再延他医，改用补剂而仍兼用开气之品，服后痿废加剧，言语竟不能发声。愚诊视其脉象沉微，右部尤不任循按，知其胸中大气及中焦脾胃之气皆虚陷也。于斯投以拙拟升陷汤加白术、当归各三钱。服两剂，诸病似皆稍愈，而脉象仍如旧。因将  、术、当归、知母各加倍，升麻改用钱半，又加党参、天冬各六钱，连服三剂，口可出声而仍不能言，肢体稍能运动而不能步履，脉象较前有起色似堪循按。因但将黄  加重至四两，又加天花粉八钱，先用水六大盅将黄煎透，去渣，再入他药，煎取清汤两大盅，分两次服下，又连服三剂，勉强可作言语，然恒不成句，人扶之可以移步。遂改用干颓汤，惟黄  仍用四两，服过十剂，脉搏又较前有力；步履虽仍需人，而起卧可自如矣；言语亦稍能达意，其说不真之句，间可执笔写出，从前之头目昏沉眩晕者，至斯亦见轻。俾继服补脑振痿汤，嘱其若服之顺利，可多多服之，当有脱然全愈之一日也。</p>
<p><strong>按</strong>∶此证其胸满闷之时，正因其呼吸不顺也。其呼吸之所以不顺，因胸中大气及中焦脾胃之气皆虚而下陷也。医者竟投以开破之药，是以病遽加重。至再延他医，所用之药补多开少，而又加重者，因气分当虚极之时，补气之药难为功，破气之药易生弊也。愚向治大气下陷证，病患恒自觉满闷，其实非满闷，实短气也，临证者细细考究，庶无差误。</p>
<h3 id="62-论心病治法" class="article-heading"><a href="#62-论心病治法" class="headerlink" title="62.论心病治法"></a>62.论心病治法<a class="article-anchor" href="#62-论心病治法" aria-hidden="true"></a></h3><p>心者，血脉循环之枢机也。心房一动则周身之脉一动，是以心机亢进，脉象即大而有力，或脉搏更甚数；</p>
<p>心脏麻痹，脉象即细而无力，或脉搏更甚迟。是脉不得其平，大抵由心机亢进与心脏麻痹而来也。于以知心之病虽多端，实可分心机亢进、心脏麻痹为二大纲。</p>
<p>今试先论心机亢进之病∶有因外感之热炽盛于阳明胃府之中，上蒸心脏，致心机亢进者，其脉象洪而有力，或脉搏加数。可用大剂白虎汤以清其胃。或更兼肠有燥粪，大便不通者，酌用大、小承气汤以涤其肠，则热由下泻，心机之亢进者自得其平矣。</p>
<p>有下焦阴分虚损，不能与上焦阳分相维系，其心中之君火恒至浮越妄动，以致心机亢进者，其人常苦眩晕，或头疼、目胀、耳鸣，其脉象上盛下虚，或摇摇无根，至数加数。宜治以加味左归饮。方用大熟地、大生地、生怀山药各六钱，甘枸杞、怀牛膝、生龙骨、生牡蛎各五钱，净萸肉三钱，云苓片一钱。此壮水之源以制浮游之火，心机之亢者自归于和平矣。</p>
<p>有心体之阳素旺，其胃腑又积有实热，复上升以助之，以致心机亢进者，其人脉虽有力，而脉搏不数，五心恒作灼热。宜治以咸寒之品（《内经》谓热淫于内治以咸寒），若朴硝、太阴玄精石及西药硫苦皆为对证之药（每服少许日服三次久久自愈）。盖心体属火，味之咸者属水，投以咸寒之品，是以寒胜热水胜火也。</p>
<p>人之元神藏于脑，人之识神发于心。识神者思虑之神也。人常思虑，其心必多热，以人之神明属阳，思虑多者，其神之阳常常由心发露，遂致心机因热亢进，其人恒多迷惑。其脉多现滑实之象，因其思虑所生之热恒与痰涎互相胶漆，是以其脉滑而有力也。可用大承气汤（浓朴宜少用），以清热降痰；再加赭石（生赭石两半轧细同煎）、甘遂（甘遂一钱研细调药汤中服）以助其清热降痰之力。药性虽近猛烈，实能稳建奇功，而屡试屡效也。</p>
<p>有心机亢进之甚者，其鼓血上行之力甚大，能使脑部之血管至于破裂，《内经》所谓血之与气并走于上之大厥也，亦即西人所谓脑充血之险证也。推此证之原因，实由肝木之气过升，肺金之气又失于肃降，则金不制木，肝木之横姿遂上干心脏，以致心机亢进。若更兼冲气上冲，其脉象之弦硬有力更迥异乎寻常矣。当此证之初露朕兆时，必先脑中作疼，或间觉眩晕，或微觉半身不利，或肢体有麻木之处。宜思患预防，当治以清肺、镇肝、敛冲之剂，更重用引血下行之药辅之，连服十余剂或数十剂，其脉象渐变柔和，自无意外之患。向因此证方书无相当之治法，曾拟得建瓴汤一方，屡次用之皆效。即不能治之于预，其人忽然昏倒，须臾能自苏醒者，大抵脑中血管未甚破裂，急服此汤，皆可保其性命。连服数剂，其头之疼者可以全愈，即脑中血管不复充血，其从前少有破裂之处亦可自愈，而其肢体之痿废者亦可徐徐见效。此方原用铁锈水煎药，若刮取铁锈数钱，或多至两许，与药同煎服更佳。</p>
<p>有非心机亢进而有若心机亢进者，怔忡之证是也。心之本体，原长发动以营运血脉，然无病之人初不觉其动也，惟患怔忡者则时觉心中跳动不安。盖人心中之神明原以心中之气血为凭根据，有时其气血过于虚损，致神明失其凭根据，虽心机之动照常，原分毫未尝亢进，而神明恒若不任其震撼者。此其脉象多微细，或脉搏兼数。宜用山萸肉、酸枣仁、怀山药诸药品以保合其气；龙眼肉、熟地黄、柏子仁诸药以滋养其血；更宜用生龙骨，牡蛎、朱砂（研细送服）诸药以镇安其神明。气分虚甚者可加人参，其血分虚而且热者可加生地黄。</p>
<p>有因心体肿胀，或有瘀滞，其心房之门户变为窄小，血之出入致有激荡之力，而心遂因之觉动者，此似心机亢进而亦非心机亢进也。其脉恒为涩象，或更兼迟。宜治以拙拟活络效灵丹加生怀山药、龙眼肉各一两，共煎汤服。或用节菖蒲三两，远志二两，共为细末，每服二钱，红糖冲水送下，日服三次，久当自愈。因菖蒲善开心窍，远志善化瘀滞（因其含有稀盐酸），且二药并用实善调补心脏，而送以红糖水者，亦所以助其血脉流通也。</p>
<p>至心脏麻痹之原因，亦有多端，治法亦因之各异。如伤寒温病之白虎汤证，其脉皆洪大有力也，若不实时投以白虎汤，脉洪大有力之极，又可渐变为细小无力，此乃由心机亢进而转为心脏麻痹。病候至此，极为危险，宜急投以大剂白虎加人参汤，将方中人参加倍，煎汤一大碗，分数次温饮下，使药力相继不断，一日连服二剂，庶可挽回。盖外感之热，传入阳明，其热实脉虚者，原宜治以白虎加人参汤（是以伤寒汗吐下后用白虎汤时皆加人参）。然其脉非由实转虚也。至其脉由实转虚，是其心脏为热所伤而麻痹，已成坏证，故用白虎加人参汤时宜将人参加倍，助其心脉之跳动，即可愈其心脏之麻痹也。</p>
<p>有心脏本体之阳薄弱，更兼胃中积有寒饮，溢于膈上，凌逼心脏之阳，不能用事，其心脏渐欲麻痹，脉象异常微细，脉搏异常迟缓者，宜治以拙拟理饮汤，连服十余剂，寒饮消除净尽，心脏之阳自复其初，脉之微弱迟缓者亦自复其常矣。此证间有心中觉热、或周身发热、或耳鸣欲聋之种种响应象，须兼看理饮汤后所载治愈诸案，临证诊断，自无差误。</p>
<p>有心脏为传染之毒菌充塞以至于麻痹者，霍乱证之六脉皆闭者是也。治此证者，宜治其心脏之麻痹，更宜治其心脏之所以麻痹，则兴奋心脏之药，自当与扫除毒菌之药并用，如拙拟之急救回生丹、卫生防疫宝丹是也。此二方中用樟脑所升之冰片，是兴奋心脏以除其麻痹也。二方中皆有朱砂、薄荷冰，是扫除毒菌以治心脏之所以麻痹也。是以无论霍乱之因凉因热，投之皆可奏效也（急救回生丹药性微凉，以治因热之霍乱尤效；卫生防疫宝丹其性温，无论病因凉热用之皆有捷效）。</p>
<p>有心中神明不得宁静，有若失其凭根据，而常惊悸者，此其现象若与心脏麻痹相反，若投以西药麻醉之品，亦可取效于一时。而究其原因，实亦由心体虚弱所致，惟投以强心之剂，乃为根本之治法。当细审其脉，若数而兼滑者，当系心血虚而兼热，宜用龙眼肉、熟地黄诸药补其虚，生地黄、玄参诸药泻其热，再用生龙骨、牡蛎以保合其神明，镇靖其魂魄，其惊悸自除矣。其脉微弱无力者，当系心气虚而莫支，宜用参、术、诸药以补其气，兼用生地黄、玄参诸滋阴药以防其因补生热，更用酸枣仁、山萸肉以凝固其神明，收敛其气化，其治法与前条脉弱怔忡者大略相同。特脉弱怔忡者，心机之发动尤能照常，而此则发动力微，而心之本体又不时颤动，犹人之力小任重而身颤也，其心脏弱似较怔忡者尤甚矣。</p>
<p>有其惊悸恒发于夜间，每当交睫甫睡之时，其心中即惊悸而醒，此多因心下停有痰饮，心脏属火，痰饮属水，火畏水迫，故作惊悸也。宜清痰之药与养心之药并用，方用二陈汤加当归、菖蒲、远志，煎汤送服朱砂细末三分。有热者加玄参数钱，自能安枕稳睡而无惊悸矣。</p>
<h3 id="63-论肺病治法" class="article-heading"><a href="#63-论肺病治法" class="headerlink" title="63.论肺病治法"></a>63.论肺病治法<a class="article-anchor" href="#63-论肺病治法" aria-hidden="true"></a></h3><p>（附∶清金二妙丹、清肺三妙丹、治肺病便方）</p>
<p>肺病之因，有内伤外感之殊。然无论内伤外感，大抵皆有发热之证，而后酿成肺病。诚以肺为娇脏，且属金，最畏火刑故也。有如肺主皮毛，外感风邪，有时自皮毛袭入肺脏，阻塞气化，即暗生内热。而皮毛为风邪所束，不能由皮毛排出炭气，则肺中不但生热，而且酿毒，肺病即由此起点。其初起之时，或时时咳嗽，吐痰多有水泡，或周身多有疼处，舌有白苔，或时觉心中发热，其脉象恒浮而有力。可先用西药阿斯匹林一瓦，白糖冲水送下，俾周身得汗；继用玄参、天花粉各五钱，金银花、川贝母各三钱，硼砂八分（研细分两次送服），粉甘草细末三钱（分两次送服），煎汤服。再每日用阿斯匹林一瓦，分三次服，白糖水送下，勿令出汗，此三次中或一次微有汗者亦佳。如此服数日，热不退者，可于汤药中加生石膏七八钱。若不用石膏，或用汤药送服西药安知歇貌林半瓦亦可。</p>
<p>若此时不治，病浸加剧，吐痰色白而粘，或带腥臭，此时亦可先用阿斯匹林汗之。然恐其身体虚弱，不堪发汗，宜用生怀山药一两或七八钱煮作茶汤，送服阿斯匹林半瓦，俾服后微似有汗即可。仍用前汤药送服粉甘草细末、三七细末各一钱，煎渣时再送服二药如前。仍兼用阿斯匹林三分之一瓦，白糖冲水送下，或生怀山药细末四五钱煮茶汤送下，日两次。其嗽不止者，可用山药所煮茶汤送服川贝细末三钱。山药煮作茶汤，其味微酸，欲其适口可少调以白糖或柿霜皆可。若不欲吃茶汤者，可用生山药片，将其分量加倍，煮取清汤，以代茶汤饮之。</p>
<p>若当此时不治，以后病又加剧，时时咳吐脓血，此肺病已至三期，非寻常药饵所能疗矣。必用中药极贵重之品，若徐灵胎所谓用清凉之药以清其火，滋润之药以养其血，滑降之药以祛其痰，芳香之药以通其气，更以珠黄之药解其毒，金石之药填其空，兼数法而行之，屡试必效。又邑中曾××，精医术，尝告愚曰∶</p>
<p>“治肺痈惟林屋山人《外科证治全生集》中犀黄丸最效，余用之数十年，治愈肺痈甚多。”后愚至奉天，遇肺痈咳吐脓血服他药不愈者，俾于服汤药之外兼服犀黄丸，果如曾××所言，效验异常。清凉华盖饮后有案，可参观。至所服汤药，宜用前方加牛蒡子、栝蒌仁各数钱以泻其脓，再送服三七细末二钱以止其血。至于犀黄丸配制及服法，皆按原书，兹不赘。</p>
<p>有外感伏邪伏膈膜之下，久而入胃，其热上熏肺脏，以致成肺病者，其咳嗽吐痰始则稠粘，继则腥臭，其舌苔或白而微黄，其心中燥热，头目昏眩，脉象滑实，多右胜于左。宜用生石膏一两，玄参、花粉、生怀山药各六钱，知母、牛蒡子各三钱，煎汤，送服甘草、三七细末如前。再用阿斯匹林三分之一瓦，白糖水送服，日两次。若其热不退，其大便不滑泻者，石膏可以加重。曾治奉天徐姓叟病肺，其脉弦长有力，迥异寻常，每剂药中用生石膏四两，连服数剂，脉始柔和。由斯观之，药以胜病为准，其分量轻重，不可预为限量也。若其脉虽有力而至数数者，可于前方中石膏改为两半，知母改为六钱，再加潞党参四钱。盖脉数者其阴分必虚，石膏、知母诸药虽能退热，而滋阴仍所非长，辅之以参，是仿白虎加人参汤之义，以滋其真阴不足（凉润之药得人参则能滋真阴），而脉之数者可变为和缓也。若已咳嗽吐脓血者，亦宜于服汤药外兼服犀黄丸。</p>
<p>至于肺病由于内伤，亦非一致。有因脾胃伤损，饮食减少，土虚不能生金，致成肺病者。盖脾胃虚损之人，多因肝木横恣，侮克脾土，致胃中饮食不化精液，转多化痰涎，溢于膈上，粘滞肺叶作咳嗽，久则伤肺，此定理也。且饮食少则虚热易生，肝中所寄之相火，因肝木横恣，更挟虚热而刑肺，于斯上焦恒觉烦热，吐痰始则粘滞，继则腥臭，胁下时或作疼，其脉弦而有力，或弦而兼数，重按不实。方用生怀山药一两，玄参、沙参、生杭芍、柏子仁炒不去油各四钱，金银花二钱，煎汤，送服三七细末一钱，西药百布圣二瓦。</p>
<p>汤药煎渣时，亦如此送服。若至咳吐脓血，亦宜服此方，兼服犀黄丸。或因服犀黄丸，减去三七亦可。</p>
<p>至百布圣，则不可减去，以其大有助脾胃消化之力也。然亦不必与汤药同时服，每于饭后迟一句钟服之更佳。</p>
<p>有因肾阴亏损而致成肺病者。盖肾与肺为子母之脏，子虚必吸母之气化以自救，肺之气化即暗耗。且肾为水脏，水虚不能镇火，火必妄动而刑金。其人日晚潮热，咳嗽，懒食，或干咳无痰，或吐痰腥臭，或兼喘促，其脉细数无力。方用生山药一两，大熟地、甘枸杞、柏子仁各五钱，玄参、沙参各四钱，金银花、川贝各三钱，煎汤送服甘草、三七细末如前。若咳吐脓血者，去熟地，加牛蒡子、蒌仁各三钱，亦宜兼服犀黄丸。若服药后脉之数者不能渐缓，亦可兼服阿斯匹林，日两次，每次三分之一瓦。</p>
<p>盖阿斯匹林之性既善治肺结核，尤善退热，无论虚热实热，其脉象数者服之，可使其至数渐缓。然实热服之，汗出则热退，故可服至一瓦。若虚热，不宜出汗，但可解肌，服后或无汗，或微似有汗，方能退热，故一瓦必须分三次服。若其人多汗者，无论虚热实热，皆分毫不宜用。</p>
<p>若其人每日出汗者，无论其病因为内伤、外感、虚热、实热，皆宜于所服汤药中加生龙骨、生牡蛎、净山萸肉各数钱。或研服好朱砂五分，亦可止汗，盖以汗为心液，朱砂能凉心血，故能止汗也。</p>
<p>有其人素患吐血衄血，阴血伤损，多生内热；或医者用药失宜，强止其血，俾血瘀经络亦久而生热，以致成肺病者。其人必心中发闷发热，或有疼时，廉于饮食，咳嗽短气，吐痰腥臭，其脉弦硬，或弦而兼数。</p>
<p>方用生怀山药一两，玄参、天冬各五钱，当归、生杭芍、乳香、没药各三钱，远志、甘草、生桃仁（桃仁无毒，宜带皮生用，因其皮红能活血也，然须明辨其果为桃仁，不可误用带皮杏仁）各二钱，煎汤，送服三七细末钱半，煎渣时亦送服钱半。盖三七之性，不但善止血，且善化瘀血也。若咳吐脓血者，亦宜于服汤药之外兼服犀黄丸。</p>
<p>或问∶桔梗能引诸药入肺，是以《金匮》治肺痈有桔梗汤。此论肺病诸方何以皆不用桔梗？答曰∶桔梗原提气上行之药，病肺者多苦咳逆上气，恒与桔梗不相宜，故未敢加入方中。若其人虽病肺而不咳逆上气者，亦不妨斟酌用之。</p>
<p>或问∶方书治肺痈，恒于其将成未成之际，用皂荚丸或葶苈大枣汤泻之，将肺中之恶浊泻去，而后易于调治。二方出自《金匮》，想皆为治肺良方。此论中皆未言及，岂其方不可采用乎？答曰∶二方之药性近猛烈，今之病肺者多虚弱，是以不敢轻用。且二方泻肺，治肺实作喘原是正治。至泻去恶浊痰涎，以防肺中腐烂，原是兼治之证。其人果肺实作喘且不虚弱者，葶苈大枣汤愚曾用过数次，均能随手奏效。皂荚丸实未尝用，因皂荚性热，与肺病之热者不宜也。至欲以泻浊防腐，似不必用此猛烈之品，若拙拟方中之硼砂、三七及乳香、没药，皆化腐生新之妙品也。况硼砂善治痰厥，曾治痰厥半日不醒，用硼砂四钱，水煮化灌下，吐出稠痰而愈。由斯知硼砂开痰泻肺之力，固不让皂荚、葶苈也。所可贵者，泻肺脏之实，即以清肺金之热，润肺金之燥，解肺金之毒（清热润燥解毒皆硼砂所长）。人但知口中腐烂者漱以硼砂则愈（冰硼散善治口疮），而不知其治肺中之腐烂亦犹治口中之腐烂也。且拙制有安肺宁嗽丸，治肺郁痰火作嗽，肺结核作嗽，用之数年，屡建奇效，此丸药中实亦硼砂之功居多也。</p>
<p>或问∶古有单用甘草四两煎汤治肺痈者，今所用治肺病诸方中，其有甘草者皆为末送服，而不以之入煎者何也？答曰∶甘草最善解毒泻热，然生用胜于熟用。因生用则其性平，且具有开通之力，熟用则其性温，实多填补之力。故其解毒泻热之力，生胜于熟。夫炙之为熟，水煮之亦为熟，若入汤剂是仍煎熟用矣，不若为末服之之为愈也。且即为末服，又须审辨，盖甘草轧细颇难，若轧之不细，而用火炮焦再轧，则生变为熟矣。是以用甘草末者，又宜自监视轧之。再者，愚在奉时曾制有清金二妙丹，方用粉甘草细末二两，远志细末一两，和匀，每服钱半，治肺病劳嗽甚有效验。肺有热者，可于每二妙丹一两中加好朱砂细末二钱，名为清肺三妙丹。以治病肺结核咳嗽不止，亦极有效。然初服三四次时，宜少加阿斯匹林，每次约加四分之一瓦，或五分之一瓦。若汗多，可无加也。</p>
<p><strong>【治肺病便方】</strong>鲜白茅根去皮锉碎一大碗，用水两大碗煎两沸，候半点钟，视其茅根不沉水底，再煎至微沸。候须臾茅根皆沉水底，去渣，徐徐当茶温饮之。</p>
<p>鲜小蓟根二两，锉细，煮两三沸，徐徐当茶温饮之，能愈肺病吐脓血者。</p>
<p>白莲藕一斤，切细丝，煮取浓汁一大碗，再用柿霜一两融化其中，徐徐温饮之。以上寻常土物，用之皆能清减肺病。恒有单用一方，浃辰之间即能治愈肺病者。医方中有将鲜茅根、鲜小蓟根、鲜藕共切碎煮汁饮之，名为三鲜饮，以治因热吐血者甚效，而以治肺病亦有效。若再调以柿霜更佳。</p>
<p>拙拟宁嗽定喘饮，亦治肺病之妙品也，而肺病之咳而兼喘者服之尤宜。</p>
<p>北沙参细末，每日用豆腐浆送服二钱，上焦发热者送服三钱，善治肺病及肺劳喘嗽。</p>
<p>又∶西药有橄榄油，性善清肺，其味香美，病肺者可以之代香油，或滴七八滴于水中服之亦佳。</p>
<p>饮食宜淡泊，不可过食炮炙浓味及过咸之物，宜多食菜蔬若藕、鲜笋、白菜、莱菔、冬瓜，果品若西瓜、梨、桑堪、苹果、荸荠、甘蔗皆宜。不宜桃、杏。忌烟酒及一切辛辣之物。又忌一切变味，若糟鱼、松花蛋、卤虾油、酱豆腐、臭豆腐之类，亦不宜食。</p>
<h3 id="64-总论喘证治法" class="article-heading"><a href="#64-总论喘证治法" class="headerlink" title="64.总论喘证治法"></a>64.总论喘证治法<a class="article-anchor" href="#64-总论喘证治法" aria-hidden="true"></a></h3><p>俗语云喘无善证，诚以喘证无论内伤外感，皆为紧要之证也。然欲究喘之病因，当先明呼吸之枢机何脏司之。喉为气管，内通于肺，人之所共知也，而吸气之入，实不仅入肺，并能入心，入肝，入冲任，以及于肾。何以言之？气管之正支入肺，其分支实下通于心，更透膈而下通于肝（观肺心肝一系相连可知），由肝而下更与冲任相连以通于肾。倘曰不然，何以妇人之妊子者，母呼而子亦呼，母吸而子亦吸乎？呼吸之气若不由气管分支通于肝，下及于冲任与肾，何以子之脐带其根蒂结于冲任之间，能以脐承母之呼吸之气，而随母呼吸乎？是知肺者发动呼吸之机关也。喘之为病，《神农本草经》名为吐吸，因吸入之气内不能容，而速吐出也。其不容纳之故，有由于肺者，有由于肝肾者。试先以由于肝肾者言之。</p>
<p>肾主闭藏，亦主翕纳，原所以统摄下焦之气化，兼以翕纳呼吸之气，使之息息归根也。有时肾虚不能统摄其气化，致其气化膨胀于冲任之间，转挟冲气上冲，而为肾行气之肝木（方书谓肝行肾之气），至此不能疏通肾气下行，亦转随之上冲，是以吸入之气未受下焦之翕纳，而转受下焦之冲激，此乃喘之所由来，方书所谓肾虚不纳气也。当治以滋阴补肾之品，而佐以生肝血、镇肝气及镇冲、降逆之药。方用大怀熟地、生怀山药各一两，生杭芍、柏子仁、甘枸杞、净萸肉、生赭石细末各五钱，苏子、甘草各二钱。热多者可加玄参数钱。汗多者可加生龙骨、生牡蛎各数钱。</p>
<p>有肾虚不纳气，更兼元气虚甚，不能固摄，而欲上脱者，其喘逆之状恒较但肾虚者尤甚。宜于前方中去芍药、甘草，加野台参五钱，萸肉改用一两，赭石改用八钱。服一剂喘见轻，心中觉热者，可酌加天冬数钱。</p>
<p>或用拙拟参赭镇气汤亦可。有因猝然暴怒，激动肝气、肝火，更挟冲气上冲，胃气上逆，迫挤肺之吸气不能下行作喘者，方用川楝子、生杭芍、生赭石细末各六钱，浓朴、清夏、乳香、没药、龙胆草、桂枝尖、苏子、甘草各二钱，磨取铁锈浓水煎服。以上三项作喘之病因，由于肝肾者也，而其脉象则有区别。阴虚不纳气者，脉多细数；阴虚更兼元气欲脱者，脉多上盛下虚；肝火肝气挟冲气胃气上冲者，脉多硬弦而长。审脉辨证，自无差误也。</p>
<p>至喘之由于肺者，因肺病不能容纳吸入之气，其证原有内伤外感之殊。试先论肺不纳气之由于内伤者。一一辟，呼吸自然之机关也。至问其所以能呼吸者，固赖胸中大气为之斡旋，又赖肺叶具有活泼机能，以遂其辟之用。乃有时肺脏受病，肺叶之 辟活泼者变为易  难辟，而成紧缩之性。暑热之时其紧数稍缓，犹可不喘，一经寒凉，则喘立作矣。此肺劳之证，多发于寒凉之时也。宜用生怀山药轧细，每用两许煮作粥，调以蔗白糖，送服西药百布圣七八分。盖肺叶紧缩者，以其中津液减少，血脉凝滞也。有山药蔗糖以润之，百布圣以化之（百布圣为小猪小牛之胃液制成故善化），久当自愈。其有顽痰过盛者，可再用蓬砂细末二分，与百布圣同送服。若外治，灸其肺 穴亦有效，可与内治之方并用。若无西药百布圣处，可代以生鸡内金细末三分，其化痰之力较百布圣尤强。</p>
<p>有痰积胃中，更溢于膈上，浸入肺中，而作喘者。古人恒用葶苈大枣泻肺汤或十枣汤下之，此乃治标之方，究非探本穷源之治也。拙拟有理痰汤，连服十余剂，则此证之标本皆清矣。至方中之义，原方下论之甚详，兹不赘。若其充塞于胸膈胃府之间，不为痰而为饮，且为寒饮者（饮有寒热，热饮脉滑，其人多有神经病，寒饮脉弦细，概言饮为寒者非是），其人或有时喘，有时不喘，或感受寒凉病即反复者，此上焦之阳分虚也，宜治以《金匮》苓桂术甘汤，加干姜三钱，浓朴、陈皮各钱半，俾其药之热力能胜其寒，其饮自化而下行，从水道出矣。又有不但上焦之阳分甚虚，并其气分亦甚虚，致寒饮充塞于胸中作喘者，其脉不但弦细，且甚微弱，宜于前方中加生箭 五钱，方中干姜改用五钱。壬戌秋，严××为其友问二十六七年寒饮结胸，时发大喘，极畏寒凉，曾为开去此方（方中生箭  用一两干姜用八钱非极虚寒之证不可用此重剂），连服十余剂全愈。方中所以重用黄  者，以其能补益胸中大气，俾大气壮旺自能运化寒饮下行也。上所论三则，皆内伤喘证之由于肺者也。</p>
<p>至外感之喘证，大抵皆由于肺。而其治法，实因证而各有所宜。人身之外表，卫气主之，卫气本于胸中大气，又因肺主皮毛，与肺脏亦有密切之关系。有时外表为风寒所束，卫气不能流通周身，以致胸中大气无所输泄，骤生膨胀之力，肺悬胸中，因受其排挤而作喘。又因肺与卫气关系密切，卫气郁而肺气必郁，亦可作喘。此《伤寒论》麻黄汤所主之证，多有兼喘者也。然用麻黄汤时，宜加知母数钱，汗后方无不解之虞。至温病亦有初得作喘者，宜治以薄荷叶、牛蒡子各三钱，生石膏细末六钱，甘草二钱，或用麻杏甘石汤方亦可，然石膏万勿 用，而其分量又宜数倍于麻黄（石膏可用至一两麻黄治此证多用不过二钱）。此二证之喘同而用药迥异者，因伤寒之脉浮紧，温病之脉洪滑也。</p>
<p>有外感之风寒内侵，与胸间之水气凝滞，上迫肺气作喘者，此《伤寒论》小青龙汤证也。当必效《金匮》之小青龙加石膏法，且必加生石膏至两许，用之方效。又此方加减定例，喘者去麻黄，加杏仁。而愚用此方治喘时，恒加杏仁，而仍用麻黄一钱。其脉甚虚者，又宜加野台参数钱。更定后世所用小青龙汤分量，可参观也。</p>
<p>又拙拟从龙汤方，治服小青龙汤后喘愈而仍反复者。用之曾屡次奏效。上所论两则治外感作喘之大略也。</p>
<p>有其人素有劳疾喘嗽，少受外感即发，此乃内伤外感相并作喘之证也，宜治以拙拟加味越婢加半夏汤。因其内伤外感相并作喘，故所用之药亦内伤外感并用。</p>
<p>特是上所论之喘，其病因虽有内伤、外感、在肝肾、在肺之殊，约皆不能纳气而为吸气难，即《神农本草经》所谓吐吸也。乃有其喘不觉吸气难而转觉呼气难者，其病因由于胸中大气虚而下陷，不能鼓动肺脏以行其呼吸，其人不得不努力呼吸以自救，其呼吸迫促之形状有似乎喘，而实与不纳气之喘有天渊之分。设或辨证不清，见其作喘，复投以降气纳气之药，则凶危立见矣。然欲辨此证不难也，盖不纳气之喘，其剧者必然肩息（肩上耸也）；大气下陷之喘，纵呼吸有声，必不肩息，而其肩益下垂。即此二证之脉论，亦迥不同，不纳气作喘者，其脉多数，或尺弱寸强；大气下陷之喘，其脉多迟而无力，尺脉或略胜于寸脉。察其状而审其脉，辨之固百不失一也。其治法当用拙拟升陷汤，以升补其胸中大气，其喘自愈。</p>
<p>有大气下陷作喘，又兼阴虚不纳气作喘者，其呼吸皆觉困难，益自强为呼吸而呈喘状，其脉象微弱无力，或脉搏略数，或背发紧而身心微有灼热。宜治以生怀山药一两，玄参、甘枸杞各六钱，生箭 四钱，知母、桂枝尖各二钱，煎汤服。方中不用桔梗、升、柴者，恐与阴虚不纳气有碍也。上二证之喘，同中有异，升陷汤后皆有验案可参观也。</p>
<p>有肝气胆火挟冲胃之气上冲作喘，其上冲之极至排挤胸中大气下陷，其喘又顿止，并呼吸全无，须臾忽又作喘，而如斯循环不已者，此乃喘证之至奇者也。曾治一少妇，因夫妻反目得此证，用桂枝尖四钱，恐其性热，佐以带心寸冬三钱，煎汤服下，即愈。因读《神农本草经》桂枝能升大气兼能降逆气，用之果效如影响。夫以桂枝一物之微，而升陷降逆两擅其功，此诚天之生斯使独也。</p>
<h3 id="65-论胃病噎膈（即胃癌）治法及反胃治法" class="article-heading"><a href="#65-论胃病噎膈（即胃癌）治法及反胃治法" class="headerlink" title="65.论胃病噎膈（即胃癌）治法及反胃治法"></a>65.论胃病噎膈（即胃癌）治法及反胃治法<a class="article-anchor" href="#65-论胃病噎膈（即胃癌）治法及反胃治法" aria-hidden="true"></a></h3><p>（附∶变质化瘀丸）</p>
<p>噎膈之证，方书有谓贲门枯干者，有谓冲气上冲者，有谓痰瘀者，有谓血瘀者。愚向谓此证系中气衰弱，不能撑悬贲门，以致贲门缩如藕孔（贲门与大小肠一气贯通，视其大便若羊矢，其贲门大小肠皆缩小可知），痰涎遂易于壅滞，因痰涎壅滞冲气更易于上冲，所以不能受食。向曾拟参赭培气汤一方，仿仲景旋复代赭石汤之义，重用赭石至八钱，以开胃镇冲，即以下通大便（此证大便多艰），而即用人参以驾驭之，俾气化旺而流通，自能撑悬贲门使之宽展，又佐以半夏、知母、当归、天冬诸药，以降胃、利痰、润燥、生津，用之屡见效验。迨用其方既久，效者与不效者参半，又有初用其方治愈，及病又反复再服其方不效者。再三踌躇，不得其解，亦以为千古难治之证，原不能必其全愈也。后治一叟，年近七旬，住院月余，已能饮食，而终觉不脱然。迨其回家年余，仍以旧证病故，濒危时吐出脓血若干，乃恍悟从前之不能脱然者，系贲门有瘀血肿胀也，当时若方中加破血之药，或能全愈。盖愚于瘀血致噎之证，素日未有经验，遂至忽不留心。后读吴鞠通、杨素园论噎膈，亦皆注重瘀血之说，似可为从前所治之叟亦有瘀血之确征。而愚于此案，或从前原有瘀血，或以后变为瘀血，心中仍有游移。何者？以其隔年余而后反复也。迨辛酉孟夏阅天津《卢氏医学报》百零六期，谓胃癌由于胃瘀血，治此证者兼用古下瘀血之剂，屡屡治愈，又无再发之  ，觉胸中疑团顿解。盖此证无论何因，其贲门积有瘀血者十之七八。其瘀之重者，非当时兼用治瘀血之药不能愈。其瘀之轻者，但用开胃降逆之药，瘀血亦可些些消散，故病亦可愈，而究之瘀血之根蒂未净，是以有再发之 也。</p>
<p>古下瘀血之方，若抵当汤、抵当丸、下瘀血汤、大黄  虫丸诸方，可谓能胜病矣。而愚意以为欲治此证，必中、西之药并用，始觉有把握。盖以上诸方治瘀血虽有效，以消瘤赘恐难见效。西医名此证为胃癌，所谓癌者因其处起凸若山之有岩也。其中果函有瘀血，原可用消瘀血之药消之。若非函有瘀血，但用消瘀血之药，即不能消除。夫人之肠中可生肠蕈，肠蕈即瘤赘也。肠中可生瘤赘，即胃中亦可生瘤赘。而消瘤赘之药，惟西药沃剥即沃度加HT 谟最效，此其在变质药中独占优胜之品也。今愚合中、西药品，拟得一方于下，以备试用。</p>
<p><strong>【变质化瘀丸】</strong></p>
<p>旱三七（一两细末） 桃仁（一两炒熟细末） 硼砂（六钱细末） 粉甘草（四钱细末）</p>
<p>西药沃剥（十瓦） 百布圣（二十瓦）</p>
<p>上药六味调和，炼蜜为丸，二钱重。服时含化，细细咽津。</p>
<p>今拟定治噎膈之法∶无论其病因何如，先服参赭培气汤两三剂，必然能进饮食。若以后愈服愈见效，七八剂后，可于原方中加桃仁、红花各数钱，以服至全愈为度。若初服见效，继服则不能递次见效者，可于原方中加三棱二钱，  虫钱半；再于汤药之外，每日口含化服变质化瘀丸三丸或四丸，久久当有效验。若其瘀血已成溃疡，而脓未尽出者，又宜投以山甲、皂刺、乳香、没药、花粉、连翘诸药，以消散之。</p>
<p>此证之脉若见滑象者，但服参赭培气汤必愈。而服过五六剂后，可用药汤送服三七细末一钱，煎渣服时亦如此。迨愈后自无再发之 矣。</p>
<p>王孟英谓，以新生小鼠新瓦上焙干，研末，温酒冲服，治噎膈极有效。盖鼠之性能消 瘕，善通经络，故以治血瘀贲门成噎膈者极效也。</p>
<p>有一人患噎膈，偶思饮酒，饮尽一壶而脱然病愈。验其壶中，有蜈蚣一条甚巨，因知其病愈非由于饮酒，实由于饮煮蜈蚣之酒也。闻其事者质疑于愚。此盖因蜈蚣善消肿疡，患者必因贲门瘀血成疮致噎，故饮蜈蚣酒而顿愈也。欲用此方者，可用无灰酒数两（白酒黄酒皆可不宜用烧酒）煮全蜈蚣三条饮之。</p>
<p>总论破瘀血之药，当以水蛭为最。然此物忌炙，必须生用之方有效。乃医者畏其猛烈，炙者犹不敢用，则生者无论矣。不知水蛭性原和平，而具有善化瘀血之良能。若服以上诸药而病不愈者，想系瘀血凝结甚固，当于服汤药、丸药之外，每用生水蛭细末五分，水送服，日两次。若不能服药末者，可将汤药中 虫减去，加生水蛭二钱。</p>
<p><strong>【附录】</strong>唐××登医志原文∶读杂志第四期张锡纯君论治噎膈，阐发玄微，于此证治法别开径面，卓见名言，实深钦佩。及又读侯××（西医）反胃论（见第三中学第二期杂志中），谓病原之最重要者，乃幽门之发生胃癌，妨碍食物入肠之道路。初时胃力尚佳，犹能努力排除障碍，以输运食物于肠。久而疲劳，机能愈弱，病势益进，乃成反胃。<strong>按</strong>∶其引西医之论反胃，言其原因同于噎膈，可以治噎膈之法治之，固属通论。然即愚生平经验以来，反胃之证原有两种，有因幽门生癌者；有因胃中虚寒兼胃气上逆、冲气上冲者。其幽门生癌者，治法原可通于噎膈。若胃中虚寒兼气机冲逆者，非投以温补胃府兼降逆镇冲之药不可。且即以胃中生癌论，贲门所生之癌多属瘀血，幽门所生之癌多属瘤赘。瘀血由于血管凝滞，瘤赘由于腺管肥大。治法亦宜各有注重，宜于参赭培气汤中加生鸡内金三钱，三棱二钱；于变质化瘀丸中加生水蛭细末八钱，再将西药沃剥改作十五瓦，蜜为丸，桐子大，每服三钱。日服两次。而后幽门所生之癌，若为瘤赘，可徐消，即为瘀血亦不难消除。又治噎膈便方，用昆布二两洗净盐，小麦二合，用水三大盏，煎至小麦烂熟，去渣，每服不拘时饮一小盏；仍取昆布不住口含两三片咽津，极效。按此方即用西药沃度加HT 谟之义也。盖西药之沃度加HT 谟原由海草烧灰制出，若中药昆布、海藻、海带皆含有沃度加HT  谟之原质者也。其与小麦同煮服者，因昆布味咸性凉，久服之恐与脾胃不宜，故加小麦以调补脾胃也。</p>
<p>此方果效，则人之幽门因生瘤赘而反胃者，用之亦当有效也。</p>
<h3 id="66-论胃气不降治法" class="article-heading"><a href="#66-论胃气不降治法" class="headerlink" title="66.论胃气不降治法"></a>66.论胃气不降治法<a class="article-anchor" href="#66-论胃气不降治法" aria-hidden="true"></a></h3><p>阳明胃气以息息下行为顺。为其息息下行也，实时时借其下行之力，传送所化饮食达于小肠，以化乳糜；</p>
<p>更传送所余渣滓，达于大肠，出为大便。此乃人身气化之自然，自飞门以至魄门，一气营运而无所窒碍者也。</p>
<p>乃有时胃气不下行而转上逆，推其致病之由，或因性急多怒，肝胆气逆上干；或因肾虚不摄，冲中气逆上冲，而胃受肝胆冲气之排挤，其势不能下行，转随其排挤之力而上逆。迨至上逆习为故常，其下行之能力尽失，即无他气排挤之时，亦恒因蓄极而自上逆。于斯饮食入胃不能传送下行，上则为胀满，下则为便结，此必然之势也。而治之者，不知其病因在胃府之气上逆不下降，乃投以消胀之药，药力歇而胀满依然。</p>
<p>治以通便之剂，今日通而明日如故，久之兼证歧出，或为呕哕，或为呃、为逆，或为吐衄，或胸膈烦热，或头目眩晕，或痰涎壅滞，或喘促咳嗽，或惊悸不寐，种种现证头绪纷繁，则治之愈难。即间有知其致病之由在胃气逆而不降者，而所用降胃之药若半夏、苏子、蒌仁、竹茹、浓朴、枳实诸品，亦用之等于不用也。</p>
<p>而愚数十年经验以来，治此证者不知凡几，知欲治此证非重用赭石不能奏效也。盖赭石对于此证，其特长有六∶其重坠之力能引胃气下行，一也，既能引胃气下行，更能引胃气直达肠中以通大便，二也；因其饶有重坠之力，兼能镇安冲气使不上冲，三也；其原质系铁养化合，含有金气，能制肝木之横恣，使其气不上干，四也；为其原质系铁养化合，更能引浮越之相火下行，而胸膈烦热、头目眩晕自除，五也；其力能降胃通便，引火下行，而性非寒凉开破，分毫不伤气分，因其为铁养化合转能有益于血分（铁养化协议于铁锈故能补血中之铁锈），六也。是以愚治胃气逆而不降之证，恒但重用赭石，即能随手奏效也。</p>
<p>丙寅季春，愚自沧州移居天津。有郭××者，年近三旬，造寓求诊。自言心中常常满闷，饮食停滞胃中不下，间有呕吐之时，大便非服通利之品不行，如此者年余，屡次服药无效，至今病未增剧，因饮食减少则身体较前羸弱矣。诊其脉，至数如常，而六部皆有郁象。因晓之曰∶“此胃气不降之证也，易治耳。但重用赭石数剂即可见效也。”为疏方，用生赭石细末一两，生怀山药、炒怀山药各七钱，全当归三钱，生鸡内金二钱，浓朴、柴胡各一钱。嘱之曰∶“此药煎汤日服一剂，服至大便日行一次再来换方。”时有同县医友李××在座，亦为诊其脉，疑而问曰∶“凡胃气不降之病，其脉之现象恒弦长有力。</p>
<p>今此证既系胃气不降，何其六脉皆有郁象，而重按转若无力乎？”答曰∶“善哉问也，此中颇有可研究之价值。盖凡胃气不降之脉，其初得之时，大抵皆弦长有力，以其病因多系冲气上冲，或更兼肝气上干。冲气上冲，脉则长而有力；肝气上干，脉则弦而有力；肝冲并见，脉则弦长有力也。然其初为肝气冲气之所迫，其胃府之气不得不变其下行之常而上逆，迨其上逆既久，因习惯而成自然，即无他气冲之干之，亦恒上逆而不能下行。夫胃居中焦，实为后天气化之中枢。故胃久失其职，则人身之气化必郁，亦为胃久失其职，则人身之气化又必虚，是以其脉之现象亦郁而且虚也。为其郁也，是以重用赭石以引胃气下行，而佐以浓朴以通阳（叶天士谓浓朴多用则破气，少用则通阳），鸡内金以化积，则郁者可开矣。为其虚也，是以重用山药生、熟各半，取其能健脾兼能滋胃（脾湿胜不能健运，宜用炒山药以健之，胃液少不能化食，宜用生山药以滋之），然后能受开郁之药，而无所伤损。用当归者，取其能生血兼能润便补虚，即以开郁也。用柴胡者，因人身之气化左宜升、右宜降，但重用镇降之药，恐有妨于气化之自然，故少加柴胡以宣通之，所以还其气化之常也。”李××闻之，深韪愚言。后其人连服此药八剂，大便日行一次，满闷大减，饮食加多。遂将赭石改用六钱，柴胡改用五分，又加白术钱半。连服十剂全愈。阅旬日，李××遇有此证，脉亦相同，亦重用赭石治愈。</p>
<h3 id="67-论吐血衄血之原因及治法" class="article-heading"><a href="#67-论吐血衄血之原因及治法" class="headerlink" title="67.论吐血衄血之原因及治法"></a>67.论吐血衄血之原因及治法<a class="article-anchor" href="#67-论吐血衄血之原因及治法" aria-hidden="true"></a></h3><p>《内经》厥论篇谓“阳明厥逆衄呕血”，此阳明指胃腑而言也。盖胃腑以熟腐水谷，传送饮食为职，其中气化，原以息息下行为顺。乃有时不下行而上逆，胃中之血亦恒随之上逆。其上逆之极，可将胃壁之膜排挤破裂，而成呕血之证；或循阳明之经络上行，而成衄血之证。是以《内经》谓阳明厥逆衄呕血也。由此知∶无论其证之或虚或实，或凉或热，治之者，皆当以降胃之品为主。而降胃之最有力者，莫赭石若也，故愚治吐衄之证，方中皆重用赭石，再细审其胃气不降之所以然，而各以相当之药品辅之。兹爰将所用之方，详列于下。</p>
<p><strong>【平胃寒降汤】</strong>治吐衄证脉象洪滑重按甚实者，此因热而胃气不降也。</p>
<p>生赭石（一两轧细） 栝蒌仁（一两炒捣） 生杭芍（八钱） 嫩竹茹（三钱细末） 牛蒡子（三钱捣碎） 甘草（钱半）</p>
<p>此拙拟寒降汤，而略有加减也。服后血仍不止者，可加生地黄一两，三七细末三钱（分两次用头煎二煎之汤送服）。</p>
<p>吐衄之证，忌重用凉药及药炭强止其血。因吐衄之时，血不归经，遽止以凉药及药炭，则经络瘀塞，血止之后，转成血痹虚劳之证。是以方中加生地黄一两，即加三七之善止血兼善化瘀血者以辅之也。</p>
<p><strong>【健胃温降汤】</strong>治吐衄证脉象虚濡迟弱，饮食停滞胃口，不能下行，此因凉而胃气不降也。</p>
<p>生赭石（八钱轧细） 生怀山药（六钱） 白术（四钱炒） 干姜（三钱）</p>
<p>清半夏（三钱温水淘净矾味） 生杭芍（二钱） 浓朴（钱半）</p>
<p>此方原名温降汤，兹则于其分量略有加减也。方中犹用芍药者，防肝中所寄之相火不受干姜之温热也。</p>
<p>吐衄之证因凉者极少，愚临证四十余年，仅遇两童子，一因凉致胃气不降吐血，一因凉致胃气不降衄血，皆用温降汤治愈，其详案皆载原方之后，可参观。</p>
<p><strong>【泻肝降胃汤】</strong>治吐衄证左脉弦长有力，或肋下胀满作疼，或频作呃逆，此肝胆之气火上冲胃腑，致胃气不降而吐衄也。</p>
<p>生赭石（八钱捣细） 生杭芍（一两） 生石决明（六钱捣细） 栝蒌仁（四钱炒捣）</p>
<p>甘草（四钱） 龙胆草（二钱） 净青黛（二钱）</p>
<p>此方因病之原因在胆火肝气上冲，故重用芍药、石决明及龙胆、青黛诸药，以凉之、镇之。至甘草多用至四钱者，取其能缓肝之急，兼以防诸寒凉之药伤脾胃也。</p>
<p><strong>【镇冲降胃汤】</strong>治吐衄证右脉弦长有力，时觉有气起在下焦，上冲胃腑，饮食停滞不下，或频作呃逆，此冲气上冲，以致胃不降而吐衄也。</p>
<p>生赭石（一两轧细） 生怀山药（一两） 生龙骨（八钱捣细） 生牡蛎（八钱捣细）</p>
<p>生杭芍（三钱） 甘草（二钱） 广三七（细末二钱分两次用头煎二煎之汤送服）</p>
<p>方中龙骨、牡蛎，不但取其能敛冲，且又能镇肝，因冲气上冲之由，恒与肝气有关系也。</p>
<p><strong>【滋阴清降汤】</strong>治吐衄证失血过多，阴分亏损，不能潜阳而作热，不能纳气而作喘，甚或冲气因虚上干，为呃逆、眩晕、咳嗽，心血因不能内荣，为怔忡、惊悸、不寐，脉象浮数重按无力者。</p>
<p>生赭石（八钱轧细） 生怀山药（一两） 生地黄（八钱） 生龙骨（六钱捣细）</p>
<p>生牡蛎（六钱捣细） 生杭芍（四钱） 甘草（二钱） 广三七（细末二钱分两次用头煎二煎之汤送服）</p>
<p>此方即清降汤，加龙骨、牡蛎、地黄、三七也。原方所主之病，原与此方无异，而加此数味治此病尤有把握。此因临证既多，屡次用之皆验，故于原方有所增加也。</p>
<p><strong>【保元清降汤】</strong>治吐衄证血脱气亦随脱，言语若不接续，动则作喘，脉象浮弦，重按无力者。</p>
<p>生赭石（一两轧细） 野台参（五钱） 生地黄（一两） 生怀山药（八钱） 净萸肉（八钱） 生龙骨（六钱捣细） 生杭芍（四钱） 广三七（细末三钱分两次用头煎二煎之汤送服）</p>
<p>此方曾载吐衄门，而兹则略有加减也。</p>
<p><strong>【保元寒降汤】</strong>治吐衄证血脱气亦随脱，喘促咳逆，心中烦热，其脉上盛下虚者。</p>
<p>生赭石（一两轧细） 野台参（五钱） 生地黄（一两） 知母（八钱） 净萸肉（八钱） 生龙骨（六钱捣细） 生牡蛎（六钱捣细） 生杭芍（四钱） 广三七（细末三钱捣分两次用头煎二煎药汤送服）</p>
<p>此方亦载于吐衄门中，而兹则略有更改也。至于医方所载此二方之原方，非不可用，宜彼宜此之间，细为斟酌可也。</p>
<p>上所列诸方，用之与病因相当，大抵皆能奏效。然病机之呈露多端，病因即随之各异，临证既久，所治愈吐衄之验案，间有不用上列诸方者，如拙拟秘红丹及补络补管汤等方后各案，可互相参观。</p>
<p>吐衄证最忌黄 、升、柴、桔梗诸药，恐其能助气上升血亦随之上升也。若确知病系宗气下陷，可以放胆用之，然必佐以龙骨、牡蛎，以固血之本源，始无血随气升之虞也。</p>
<p>然吐衄证之因宗气下陷者极少，愚临证四十余年，仅遇赵姓一人，再四斟酌，投以升陷汤加龙骨、牡蛎治愈，然此方实不可轻试也。近津沽有张姓，年过三旬，患吐血证，医者方中有柴胡二钱，服后遂大吐不止。</p>
<p>仓猝迎愚诊视，其脉弦长有力，心中发热，知系胃气因热不降也。所携药囊中，有生赭石细末约两余，俾急用水送服强半。候约十二分钟，觉心中和平，又送服其余，其吐顿止。继用平胃寒降汤调之，全愈。是知同一吐血证也，有时用柴胡而愈，有时用柴胡几至误人性命，审证时岂可不细心哉。</p>
<p>至于妇女倒经之证，每至行经之期，其血不下行而上逆作吐衄者，宜治以四物汤去川芎，加怀牛膝、生赭石细末，先期连服数剂可愈。然其证亦间有因气陷者，临证时又宜细察。曾治一室女吐血，及一少妇衄血，皆系倒行经证，其脉皆微弱无力，气短不足以息，少腹时有气下坠，皆治以他止血之药不效，后再三斟酌，皆投以升陷汤，先期连服，数日全愈。总之，吐衄之证，大抵皆因热而气逆，其因凉气逆者极少，即兼冲气肝气冲逆，亦皆挟热，若至因气下陷致吐衄者，不过千中之一二耳。</p>
<p>天津赵××，年近三旬，病吐血，经医治愈，而饮食之间若稍食硬物，或所食过饱，病即反复。诊其六脉和平，重按似有不足，知其脾胃消化弱，其胃中出血之处，所生肌肉犹未撤消，是以被食物撑挤，因伤其处而复出血也。斯当健其脾胃，补其伤处，吐血之病庶可除根。为疏方用生山药、赤石脂各八钱， 龙骨、  牡蛎、净萸肉各五钱，白术、生明没药各三钱，天花粉、甘草各二钱。按此方加减，服之旬余，病遂除根。此方中重用石脂者，因治吐衄病凡其大便不实者，可用之以代赭石降胃。盖赭石能降胃而兼能通大便，赤石脂亦能降胃而转能固大便，且其性善保护肠胃之膜，而有生肌之效，使胃膜因出血而伤者可速愈也。</p>
<p>或问∶方书治吐衄之方甚多，今详论吐衄治法，皆系自拟，岂治吐衄成方皆无可取乎？答曰∶非也。</p>
<p>《金匮》治吐衄有泻心汤，其方以大黄为主，直入阳明，以降胃气，佐以黄芩，以清肺金之热，俾其清肃之气下行，以助阳明之降力，黄连以清心火之热，俾其亢阳默化潜伏，以保少阴之真液，是泻之适所以补之也。凡因热气逆吐衄者，至极危险之时用之，皆可立止。血止以后，然后细审其病因，徐为调补未晚也。然因方中重用大黄，吐衄者皆不敢轻服，则良方竟见埋没矣。不知大黄与黄连并用，但能降胃，不能通肠，虽吐衄至身形极虚，服后断无泄泻下脱之弊。乃素遇吐衄证，曾开此方两次，病家皆不敢服，遂不得已另拟平胃寒降汤代之，此所以委曲以行其救人之术也。</p>
<p>《金匮》有柏叶汤方，为治因寒气逆以致吐血者之良方也。故其方中用干姜、艾叶以暖胃，用马通汁以降胃，然又虑姜、艾之辛热，宜于脾胃，不宜于肝胆，恐服药之后，肝胆所寄之相火妄动，故又用柏叶之善于镇肝且善于凉肝者以辅之。此所谓有节制之师，先自立于不败之地，而后能克敌致胜也。至后世薛立斋谓，因寒吐血者，宜治以理中汤加当归，但知暖胃，不知降胃，并不知镇肝凉肝，其方远逊于柏叶汤矣。</p>
<p>然此时有喜服西药，恒讥中药为不洁，若杂以马通汁，将益嫌其不洁矣，是以愚另拟健胃温降汤以代之也。</p>
<p>近时医者治吐衄，喜用济生犀角地黄汤。然其方原治伤寒胃火热盛以致吐血、衄血之方，无外感而吐衄者用之，未免失于寒凉，其血若因寒凉而骤止，转成血痹虚劳之病。至愚治寒温吐衄者，亦偶用其方，然必以其方煎汤送服三七细末二钱，始不至血瘀为恙。若其脉左右皆洪实者，又宜加羚羊角二钱，以泻肝胆之热，则血始能止。</p>
<p>至葛可久之十灰散，经陈修园为之疏解，治吐衄者亦多用之。夫以药炭止血，原为吐衄者所甚忌，犹幸其杂有大黄炭（方下注灰存性即是炭），其降胃开瘀之力犹存，为差强人意耳。其方遇吐衄之轻者，或亦能奏效，而愚于其方，实未尝一用也。至于治吐衄便方，有用其吐衄之血 作炭服者，有用发 （即剃下之短发） 作炭服者，此二种炭皆有化瘀生新之力，而善止血，胜于诸药之炭但能止血而不能化瘀血以生新血者远矣。</p>
<p>方书有谓血脱者，当先益其气，宜治以独参汤。然血脱须有分别，若其血自二便下脱，其脉且微弱无力者，独参汤原可用。若血因吐衄而脱者，纵脉象微弱，亦不宜用。夫人身之阴阳原相维系，即人身之气血相维系也。吐衄血者因阴血亏损，维系无力，原有孤阳浮越之虞，而复用独参汤以助其浮越，不但其气易上奔（喻嘉言谓气虚欲脱者但服人参转令气高不返），血亦将随之上奔而复吐衄矣。是拙拟治吐衄方中，凡用参者，必重用赭石辅之，使其力下达也。</p>
<p>寻常服食之物，亦有善止血者，鲜藕汁、鲜莱菔汁是也。曾见有吐衄不止者，用鲜藕自然汁一大盅温饮之（勿令熟），或鲜莱菔自然汁一大盅温饮之，或二汁并饮之，皆可奏效。</p>
<p>有堂兄××，年五旬，得吐血证，延医治不效，脉象滑动，按之不实。时愚年少，不敢轻于疏方，遂用鲜藕、鲜白茅根各四两，切碎，煎汤两大碗，徐徐当茶饮之，数日全愈。自言未饮此汤时，心若虚悬无着，既饮之后，若以手按心还其本位，何其神妙如是哉！隔数日，又有邻村刘姓少年患吐血证，其脉象有力，心中发热，遂用前方，又加鲜小蓟根四两，如前煮汤饮之，亦愈。因名前方为二鲜饮，后方为三鲜饮。</p>
<p>至于咳血之证，上所录医案中间或连带论及，实非专为咳血发也。因咳血原出于肺，其详细治法皆载于治肺病方中，兹不赘。</p>
<p>68.论痢证治法</p>
<p>（附∶开胃资生丹）</p>
<p>唐容川曰∶“《内经》云∶‘诸呕吐酸，暴注下迫，皆属于热。’下迫与吐酸同言，则知其属于肝热也。仲景于下利后重便脓血者，亦详于厥阴篇中，皆以痢属肝经也。盖痢多发于秋，乃肺金不清，肝木遏郁。肝主疏泄，其疏泄之力太过，则暴注里急，有不能待之势。然或大肠开通，则直泻下矣。乃大肠为肺金之腑，金性收涩，秋日当令，而不使泻出，则滞塞不得快利，遂为后重。是以治痢者，开其肺气，清其肝火，则下痢自愈。”，此论甚超妙，其推详痢之原因及治痢之法，皆确当。愚今特引伸其说，复为详悉言之。盖木虽旺于春，而其发荣滋长实在于夏。故季夏六月为未月，未者，木重叶也，言木至此旺之极也。而肝脏属木，故于六月亦极旺。肝木过旺而侮克脾土，是以季夏多暴注下泻之证，而痢证甚少，因肺金犹未当令，其收涩之力甚微也。即其时偶有患痢者，亦多系湿热酿成，但利湿清热，病即可愈。</p>
<p>是以六一散为治暑痢之定方，而非所论于秋日之痢也。迨至已交秋令，金气渐伸，木气渐敛，人之脏腑原可安于时序之常，不必发生痢证也。惟其人先有蕴热，则肝木乘热恣肆，当敛而不敛，又于饮食起居之间感受寒凉，肺金乘寒凉之气，愈施其肃降收涩之权，则金木相犯，交迫于肠中，而痢作矣。是知痢之成也，固由于金木相犯，而金木之相犯，实又因寒火交争之力以激动之也。若唐氏所谓开肺清肝，原为正治之法。然止可施于病之初起，非所论于痢病之已深也。且统观古今治痢之方，大抵皆用之于初期则效，用之于末期则不效。今特将痢证分为数期，详陈其病之情状及治法于下。</p>
<p>痢之初得也，时时下利脓血，后重，肠疼，而所下脓则甚稠，血则甚鲜，腹疼亦不甚剧，脉之滑实者，可用小承气汤加生杭芍四钱，甘草二钱下之。盖方中朴、实原可开肺；大黄、芍药又善清肝；且浓朴温而黄、芍凉，更可交平其寒热，以成涤肠荡滞之功；加甘草者，取其能调胃兼能缓肝，即以缓承气下降之力也。</p>
<p>其脉按之不实者，可治以拙拟化滞汤。若当此期不治，或治以前方而仍不愈，或迁延数旬或至累月，其腹疼浸剧，所下者虽未甚改色，而间杂以脂膜，其脉或略数或微虚，宜治以拙拟燮理汤。愚生平用此方治愈之人甚多，无论新痢、久痢皆可用。</p>
<p>用上方虽新痢、久痢皆可奏效，而其肠中大抵未至腐烂也。乃有腹中时时切疼后重，所下者多如烂炙，杂以脂膜，是其肠中已腐烂矣，当治以拙拟通变白头翁汤。方中之意∶用白头翁、秦皮、芍药、生地榆以清热；</p>
<p>三七、鸦胆子以化瘀生新，治肠中腐烂，而又重用生山药以滋其久耗之津液，固其已虚之气化，所以奏效甚捷也。愚在奉时，有王××下痢甚剧，曾以此方治愈，其详案载此方之后可考也。至素有鸦片嗜好者，无论其痢之初得及日久，皆宜治以此方，用之屡建奇功。至地榆方书多炒炭用之，而此方生用者，因生用性凉，善保人之肌肤，使不因热溃烂。是以被汤火伤肌肤者，用生地榆为末，香油调敷立愈。痢之热毒侵入肠中肌肤，久至腐烂，亦犹汤火伤人肌肤至溃烂也，此地榆之所以生用也。至白头翁汤原方，原白头翁、秦皮与黄连、黄柏并用，方中药品若此纯用苦寒者，诚以其方本治厥阴热痢，原挟有伤寒实热。今用以治痢久肠中腐烂，故不得不为变通也。</p>
<p>上之痢证，又可治以拙拟生化丹。为其虚甚，加生怀山药一两。先用白糖水送服三七、鸦胆子各一半，再将余四味煎汤服。至煎渣服时，仍先用白糖水送服所余之三七、鸦胆子，再煎服汤药。盖痢证至此，西人谓之肠溃疡，不可但以痢治，宜半从疮治，是以用金银花、粉甘草以解疮家之热毒；三七、鸦胆子以化瘀生新；而鸦胆子味至苦，且有消除之力（捣膏能点疣），又可除痢证传染之毒菌；用芍药泄肝火，以治痢之本病；又恐其痢久伤阴，及下焦气化不固，是以又重用生山药以滋阴液固气化，此所以投之必效也（医方篇本方后载有医案可参观）。当愚初拟此方时，犹未见西人肠溃疡之说。</p>
<p>及后见西书，其所载治法，但注重肠溃疡，而不知兼用药清痢之本源，是以不如此方之效也。</p>
<p>有下痢日久，虚热上蒸，饮食减少，所下者形如烂炙，杂以脂膜，又兼腐败之色，腥臭异常，腹中时时切疼益甚者，此腹中生机将断，其为病尤重矣。宜治以前方，再加潞党参、天门冬各三钱。此用参以助其生机，即用天冬以调剂参之热也。</p>
<p>有原素伤烟色，肾经虚惫，复下痢日久，肠中欲腐烂，其下焦之气化愈虚脱而不能固摄者，宜治以拙拟三宝粥。方中之意∶用三七、鸦胆子以治肠中之腐烂，用山药粥以补下焦之虚脱也。</p>
<p>有下痢或赤、或白、或赤白参半，后重腹疼，表里俱觉发热，服凉药而热不退，痢亦不愈，其脉确有实热者。此等痢证原兼有外感之热，其热又实在阳明之腑，非少阴篇之桃花汤所能愈，亦非厥阴篇之白头翁汤所能愈也。惟治以拙拟通变白虎加人参汤则随手奏效。痢证身热不休，服清火药而热亦不休者，方书多诿为不治。然治果对证，其热焉有不休之理？此诚因外感之热邪随痢深陷，永无出路，以致痢为热邪所助，日甚一日，而永无愈期。治以此汤，以人参助石膏，能使深陷之热邪徐徐上升外散，消解无余，加以芍药、甘草以理后重腹疼，生山药以滋阴固下，连服数剂，热退而痢亦遂愈。方中之药原以芍药代知母，生山药代粳米，与白虎加人参汤之原方犹相仿佛，故曰通变白虎加人参汤也。愚生平用此方治愈此等痢证甚多（医方篇本方后载有数案可参观也）。</p>
<p>此外感之热与痢相并，最为险证。尝见东人×××着有《赤痢新论》，大为丁仲祜所推许。然其中载有未治愈之案二则∶一体温至38.7℃，脉搏至百一十至，神识蒙昏，言语不清，舌肿大干燥，舌苔剥离，显然夹杂外感之实热可知，乃东人不知以清其外感实热为要务，而惟日注射以治痢之血清，竟至不救；其二发剧热，夜发躁狂之举动，后则时发谵语，体温达40.2℃，此又显然有外感之大热也。案中未载治法，想其治法，亦与前同，是以亦至不救。设此二证若治以拙拟之通变白虎加人参汤，若虑病重药轻，可将两剂并作一剂，煎汤四五茶杯，分多次徐徐温饮下，病愈不必尽剂，其热焉有不退之理？大热既退，痢自随愈。而东人见不及此者，因东人尽弃旧日之中学，而专尚西学也。盖中、西医学原可相助为理，而不宜偏废，吾国果欲医学之振兴，固非沟通中、西不可也。</p>
<p>上所论之痢证乃外感之热已入阳明之腑者也。然痢证初得，恒有因外感束缚而激动其内伤者，临证者宜细心体察。果其有外感束缚也，宜先用药解其外感，而后治痢；或加解表之药于治痢药中；或用治痢药煎汤送服西药阿斯匹林瓦许亦可解表。设若忽不加察，则外感之邪随痢内陷，即成通变白虎加人参汤所主之险证，何如早治为愈也。</p>
<p>痢证虽为寒热凝滞而成，而论者多谓白痢偏寒，赤痢偏热。然此为痢证之常，而又不可概论也。今试举治愈之案以明之。同庄张××妻，年近六旬，素多疾病。于季夏晨起，偶下白痢，至暮十余次。秉烛后，忽周身大热，昏不知人，循衣摸床，呼之不应，其脉洪而无力，肌肤之热烙手。知其痢因伤暑而成，且多病之身不禁暑热之熏蒸，所以若是昏沉也。急用生石膏三两，野台参四钱，煎汤一大碗，俾徐徐温饮下，至夜半尽剂而醒。诘朝煎渣再服，热退痢亦遂愈。此纯系白痢而竟若是之热也。</p>
<p>有前后连两次病痢，其前后寒热不同者，为细诊其脉，前后迥异，始能用药各得其宜，无所差误。曾治刘××，于初秋得痢证甚剧。其痢脓血稠粘，脉象弦细，重诊仍然有力。治以通变白头翁汤，两剂全愈。隔旬余，痢又反复，自用原方治之，病转增剧，复来院求诊。其脉弦细兼迟，不任循按，知其已成寒痢，所以不受原方也。俾用生怀山药细末煮粥，送服小茴香细末一钱、生硫黄细末四分，数次全愈。又如三宝粥方后治愈卢氏妇一案亦然。</p>
<p>二案皆随病机之转移，而互治以凉热之药，自能随手奏效。故治之者宜于临证时细心研究，息息与病机相符也。</p>
<p>有痢证，上热下凉，所用之药宜上下分途，以凉治上，以热治下者。曾治天津张姓媪，年近五旬，于孟秋患痢，两旬不愈。所下者赤痢杂以血水，后重腹疼，继则痢少泻多，亦兼泻血水，上焦烦热，噤口不食，闻食味即恶心欲呕，头目眩晕，不能起床，其脉关前浮弦，重诊不实，两尺则微弱无根，一息五至，病患自觉心中怔忡，精神恍惚，似难支持，此乃虚极将脱之兆也。遂急用净萸肉、生怀山药各一两，大熟地、龙眼肉、白龙骨各五钱，生杭芍、云苓片、炙甘草各二钱，俾煎汤两盅，分两次温服下。初服一次，心神即觉安稳。尽剂后，少进饮食，泻痢亦少止。又即原方加生地黄四钱，炙甘草改用三钱，煎汤两盅，分两次温服下，每服一次送服生硫黄细末二分半，日服一剂，数日全愈。</p>
<p>至于暑天热痢，宜治以六一散，前已言之。然南方之暑热兼湿，用六一散诚为至当；北方之暑热恒不兼湿，且有兼燥之时，若用六一散时，原当有所变通。愚尝拟得一方，用之甚效。方用滑石、生石膏各五钱，朱砂、粉甘草细末各二钱，薄荷冰一分，共和匀，每服二钱，开水送下。热甚痢剧者，一日可服五六次。</p>
<p>名之曰加味益元散，盖以六一散加朱砂为益元散，兹则又加石膏、薄荷冰也。</p>
<p><strong>按</strong>∶暑热之痢恒有噤口不食者，而治以加味益元散，即可振兴其食欲。若非暑热之痢而亦不思饮食者，宜用朱砂、粉甘草细末等分，少加薄荷冰，每服一钱，竹茹煎汤送下，即可思食。盖此等证多因肝胆之火挟胃气上逆，其人闻食味即恶心欲呕，所以不能进食，用朱砂以降胃镇肝，甘草以和胃缓肝，竹茹以平其逆气，薄荷冰以散其郁热，所以服之即效也。因此方屡次奏功，遂名之曰开胃资生丹。</p>
<p>有当暑热之时，其肝胆肠胃先有蕴热，又更奔走作劳于烈日之中，陡然下痢，多带鲜血，其脉洪大者。</p>
<p>宜治以大剂白虎汤，煎数盅，分数次温饮下，每次送服鸦胆子仁三十粒。若其脉虽洪大而按之虚者，宜治以大剂白虎加人参汤，送服鸦胆子仁。</p>
<p>有痢久清阳下陷者，即胸中大气因痢下陷也。其病情常觉下坠腹疼（此气分下陷迫其下焦腹疼），或痢或泻，多带虚气，呼吸短气，或兼有寒热往来，其脉象迟弱者，宜治以拙拟升陷汤，去知母，加生怀山药六钱，白头翁三钱。盖原方之意∶原用生箭 以升补胸中大气，而以柴胡、桔梗、升麻之善升清阳者以辅之，更加知母以调剂黄  之热也。兹因下焦泻痢频频，气化不固，故以白头翁易知母，而更以山药辅之。因知母之性寒而滑，白头翁之性凉而涩，其凉也能解黄  之热，其涩也能固气化之脱，且为治痢要药，伍以山药，又为止泻之要药也。</p>
<p>诸痢之外又有所谓休息痢者，其痢大抵皆不甚重而不易除根，治愈恒屡次反复，虽迁延日久而犹可支持，有若阿米巴痢之轻者，至累年累月不愈而犹可支持也。或此等痢即阿米巴痢欤？须待后实验。然其所以屡次反复者，实因有原虫伏于大小肠曲折之处，是以愈而复发，惟用药除净其原虫则不反复矣。至除之之法，证之近于热者，可用鸦胆子仁，以治痢之药佐之；近于凉者，可用硫黄末，而以治痢之药佐之。再者，无论或热或凉，所用药中皆宜加木贼一钱，为其性善平肝，又善去肠风止血，故后世本草谓其善治休息痢也。</p>
<p>其脾胃不健壮者，又宜兼用健补脾胃之药以清痢之上源，自能祓除病根也。</p>
<p>痢证又有日下痢频频，其肠中仍有燥结，必去其燥结而痢始愈者，此固属罕见之证，而治痢者实不可不知也。表弟刘××，年二十四岁，于中秋下痢，脓血稠粘，一日十五六次，腹疼后重甚剧。治以化滞汤，连服两剂，下痢次数似少减，而后重腹疼如旧。细诊其脉，尺部重按甚实，疑其肠有结粪，投以小承气汤加生杭芍数钱，下燥粪长约四寸，后重腹疼顿愈十之八九。再与以化滞汤一剂，病若失。</p>
<p>治痢最要药品，其痢之偏热者，当以鸦胆子为最要之药，其痢之偏寒者，当以硫黄为最要之药，以此二药皆有消除痢中原虫之力也。此二种药，上所录方案中已屡言之。今再论之。</p>
<p>鸦胆子，一名鸭蛋子，其性善凉血，止血，兼能化瘀生新。凡痢之偏于热者，用之皆有捷效，而以治下鲜血之痢，泻血水之痢，则尤效。鸦胆子又善清胃腑之热，凡胃脘有实热充塞、噤口不食者，服之即可进食。服时须去其硬皮，若去皮时其中仁破者，即不宜服，因破者服后易消，其苦味遽出，恒令人呕吐，是以治痢成方，有用龙眼肉包鸦胆子仁囫囵吞服者。药局中秘方，有将鸦胆子仁用益元散为衣，名之为菩提丹者，是皆防其入胃即化出其苦味也，若以西药局中胶囊盛之吞服，虽破者亦可用。</p>
<p>硫黄原禀火之精气，其挟有杂质者有时有毒，若其色纯黄，即纯系硫质，分毫无毒，为补相火暖下焦之主药。痢证下焦凉者，其上焦恒有虚热，硫黄质重，其热力直达下焦而不至助上焦之虚热。且痢之寒者虽宜治以热药，而仍忌温补收涩之品。至硫黄，诸家本草谓其能使大便润、小便长，西人谓系轻泻药之品，是其性热而能通，故以治寒痢最宜也。愚屡次品验此药，人之因寒作泻者，服之大抵止泻之时多。更有五更泻证，服他药不效，而放胆服硫黄即愈者。又间有本系因寒作泻，服硫黄而泻转剧者，惟与干姜、白术、五味等药同用，则确能治因寒作泻而无更泻之弊。古方书用硫黄皆系制用，然制之则热力减，必须多服，有时转因多服而生燥，实不如少服生者之为愈也。且择其纯系硫质者用之，原分毫无毒，亦无须多方制之也。至其用量，若以治寒痢，一次可服二三分，极量至五六分，而以治他证，则不在此例。曾治邻村张氏妇，年二十余，胃寒作吐，所吐之食分毫不能消化（凡食后半日吐出不消化者皆系胃寒），医治半年无效，虽投以极热之药亦分毫不觉热，脉甚细弱，且又沉迟。知其胃寒过甚，但用草木之品恐难疗治。俾用生硫黄细末一两，分作十二包，先服一包，过两句钟不觉热，再服一包。又为开汤剂干姜、炙甘草各一两，乌附子、广油桂、补骨脂、于术各五钱，浓朴二钱，日煎服一剂。其硫黄当日服至八包，犹不觉热，然自此即不吐食矣。后数日，似又反复，遂于汤剂中加代赭石细末五钱，硫黄仍每日服八包，其吐又止。连服数日，觉微热，俾将硫黄减半，汤剂亦减半，惟赭石改用三钱。又服二十余日，其吐永不反复。愚生平用硫黄治病，以此证所用之量为最大。</p>
<p>至于西药中硫黄三种，其初次制者名升华硫黄，只外用于疮疡，不可内服。用升华硫黄再制之，为精制硫黄，用精制硫黄再制之为沉降硫黄，此二种硫黄可以内服。然欲其热力充足，服之可以补助元阳、温暖下焦，究不若择纯质生硫黄服之之为愈也。</p>
<p>69.论肠结治法</p>
<p>肠结最为紧要之证，恒于人性命有关。或因常常呕吐，或因多食生冷及硬物，或因怒后饱食，皆可致肠结，其结多在十二指肠及小肠间，有结于幽门者。其证有腹疼者，有呕吐者，尤为难治。因投以开结之药，不待药力施展而即吐出也。亦有病本不吐，因所服之药行至结处不能通过，转而上逆吐出者。是以治此证者，当使服药不使吐出为第一要着。愚于此证吐之剧者，八九日间杓饮不存，曾用赭石细末五两，从中又罗出极细者一两，将所余四两煎汤，送服极细者，其吐止而结亦遂开。若结证在极危急之时，此方宜放胆用之。虽在孕妇恶阻呕吐者，亦可用之（赭石解参赭镇气汤后载有数案可参观），有谓孕妇恶阻，无论如何呕吐，与性命无关者，乃阅历未到之言也。</p>
<p>有患此证急欲通下者，愚曾用赭石细末三两、芒硝五钱，煎汤送服甘遂细末钱半，服后两点半钟其结即通下矣。后有医者得此方以治月余之肠结证，亦一剂而愈。后闻此医自患肠结，亦用此方煎汤先服一半，甘遂亦送下一半，药力下行，结不能开，仍复吐出；继服其余一半，须臾仍然吐出，竟至不起。由此知用药一道，过于放胆固多失事，若过于小心亦多误事也。况甘遂之性，无论服多服少，初次服之尚可不吐；若连次服之，虽佐以赭石，亦必作吐。是以拙拟荡胸加甘遂汤，原用大剂大承气汤加赭石二两煎汤，送服甘遂细末二钱。方下注云∶若服一剂不愈者，须隔三日方可再服。此固欲缓服以休养其正气，实亦防其连服致吐也。至于赭石可如此多用者，以其原质为铁养化合，性甚和平，且善补血，不伤气分，虽多用于人无损也。</p>
<p>特是药局中赭石，必火  醋激然后轧细，如此制法，则养气不全，不如径用生者之为愈也。况其虽为石类，与铁锈相近（铁锈亦铁养化合），即服生赭石细末，亦于人肠胃毫无伤损。若嫌上方中甘遂之性过猛烈者，本书载有硝菔通结汤方，药性甚稳善，惟制此药时，略费手续。方后载有治验两则，后又遇此证多次，皆以此方治愈。</p>
<h3 id="70-论结胸治法" class="article-heading"><a href="#70-论结胸治法" class="headerlink" title="70.论结胸治法"></a>70.论结胸治法<a class="article-anchor" href="#70-论结胸治法" aria-hidden="true"></a></h3><p>结胸之证，有内伤外感之殊。内伤结胸，大抵系寒饮凝于贲门之间，遏抑胃气不能上达，阻隔饮食不能下降。当用干姜八钱，赭石两半，川朴、甘草各三钱开之。其在幼童，脾胃阳虚，寒饮填胸，呕吐饮食成慢惊，此亦皆寒饮结胸证。可治以庄在田《福幼编》逐寒荡惊汤。若用其方寒痰仍不开，呕吐仍不能止者，可将方中胡椒倍用二钱。若非寒饮结胸，或为顽痰结胸，或为热痰结胸者，阻塞胸中之气化不能升降，甚或有碍呼吸，危在目前，欲救其急，可用硼砂四钱开水融化服之，将其痰吐出。其为顽痰者，可再用栝蒌仁二两，苦葶苈三钱（袋装）煎汤饮之，以涤荡其痰。其为热痰者，可于方中加芒硝四钱。有胸中大气下陷，兼寒饮结胸者，其证尤为难治。（曾治一赵姓媪，案详回阳升陷汤后，可参阅）。</p>
<p>至于外感结胸，伤寒与温病皆有。伤寒降早可成结胸，温病即非降早亦可成结胸，皆外感之邪内陷与胸中痰饮互相胶漆也。无论伤寒、温病，其治法皆可从同。若《伤寒论》大陷胸汤及大陷胸丸，俱为治外感结胸良方，宜斟酌病之轻重浅深，分别用之。至拙拟之荡胸汤，亦可斟酌加减，以代诸陷胸汤、丸。</p>
<p>有内伤结胸与外感结胸相并而成一至险之结胸证者。在奉天时曾治郝××，年四十余，心下痞闷杜塞，饮食不能下行，延医治不效。继入东人医院，治一星期，仍然无效。浸至不能起床，吐痰腥臭，精神昏愦。</p>
<p>再延医诊视，以为肺病已成，又兼胃病，不能治疗。其家人惶恐无措，迎愚延医。其脉左右皆弦，右部则弦而有力，其舌苔白浓微黄，抚其肌肤发热，问其心中亦觉热，思食凉物，大便不行者已四五日，自言心中满闷异常，食物已数日不进，吐痰不惟腥臭，且又觉凉。愚筹思再四，知系温病结胸。然其脉不为洪而有力，而为弦而有力，且所吐之痰臭而且凉者何也？盖因其人素有寒饮，其平素之脉必弦，其平素吐痰亦必凉（平素忽不自觉，今因病温咽喉发热觉痰凉耳），因有温病之热与之混合，所以脉虽弦而仍然有力，其痰虽凉，而为温病之热熏蒸，遂至腥臭也。为疏方用蒌仁、生赭石细末各一两，玄参、知母各八钱，苏子、半夏、党参、生姜各四钱，煎汤冲服西药留苦四钱。一剂胸次豁然，可进饮食，右脉较前柔和，舌苔变白，心中犹觉发热，吐痰不臭，仍然觉凉。遂将原方前四味皆减半，加当归三钱，服后大便通下，心中益觉通豁。惟有时觉有凉痰自下发动，逆行上冲，周身即出汗。遂改用赭石、党参、干姜各四钱，半夏、白芍各三钱。川朴、五味、甘草各二钱，细辛一钱，连服数剂，寒痰亦消矣。此证原寒饮结胸与温病结胸相并而成，而初次方中但注重温病结胸，惟生姜一味为治寒饮结胸之药。因此二病之因，一凉一热，原难并治。若将方中之生姜改为干姜，则温病之热必不退。至若生姜之性虽热，而与凉药并用实又能散热。迨至温病热退，然后重用干姜以开其寒饮。此权其病势之缓急先后分治，而仍用意周匝，不至顾此失彼，是以能循序奏效也。</p>
<h3 id="71-论霍乱治法" class="article-heading"><a href="#71-论霍乱治法" class="headerlink" title="71.论霍乱治法"></a>71.论霍乱治法<a class="article-anchor" href="#71-论霍乱治法" aria-hidden="true"></a></h3><p>霍乱为最险要紧急之证，且其证分阴阳，阴证宜治以温药，阳证宜治以凉药，设或辨证不清，而凉热误投，必凶危立见。即辨证清矣，而用药凉热不爽，亦未必能救其强半也。己未孟秋，奉天霍乱盛行，吐泻转筋，甚者脉闭，身冷如冰，而心中发热，嗜饮凉水。愚断为阳证，而拟得急救回生丹一方，药性虽凉，然善发汗，且善解毒，能使内伏之毒热透表外出，而身之凉者可温，脉之闭者可现，服此方者，大抵皆愈。</p>
<p>继又拟得卫生防疫宝丹方，于前方之中加辛香温通之药两味，俾其药性凉热适均，日服数十粒可暗消病根于无形。若含数粒，可省视病患不受传染。时有刘××见病者卧街头，吐泻转筋，病势垂危，而刘××适带有卫生防疫宝丹，与以数十粒，复至茶馆寻开水半盏，俾送下，须臾吐泻转筋皆愈，而可起坐矣。继有尚××，来院购防疫之药，即将卫生防疫宝丹二百包与之。其煤矿工人患霍乱者，或服八十粒，或服一百二十粒，皆完全救愈，由斯知卫生防疫宝丹之于霍乱，既可防之于未然，又可制之于既发，其功效亦不减急救回生丹也。</p>
<p>【《时行伏阴刍言》李××评语原文】辛酉六月三十日，余方就诊戚家，不意长儿××（现年十二）大泻不止，及余回家，而吐亦作矣。其脉尤紧而迟，四末微麻，头疼，身热，无汗，口渴，此伏阴而兼外感也，遂投以先生所创之急救回生丹。小儿此证虽属伏阴，因有兼证，须兼解表，且先生谓此丹服之可温复得汗，故与之。从此可知无论伏阴霍乱，其病初起时，可先与此丹，令其得汗以减其势，而后再分途治之可也（若但系伏阴证先与以先生所制卫生防疫宝丹更妙）。乃服药后，须臾汗出，吐泻之势亦稍缓。继与以漂苍术三钱，枳壳二钱，浓朴钱半，西砂仁、广陈皮、炙甘草、苏叶各一钱，薄荷八分，加生姜、大枣，煎汤服之，未尽剂而愈。</p>
<p><strong>按</strong>∶其子兼外感，所以身热口渴。若但为伏阴，初则吐泻，继则身冷、转筋、目眶塌陷，无一不与霍乱相同，惟心中不觉发热，且四肢有拘急之象耳。斯实仿佛阴证霍乱，与《伤寒论》所载之霍乱相似，故其书所载复阳消阴法即系附子理中汤。今李××于其初得，谓可治以急救回生丹，且谓若治以卫生防疫宝丹更妙。盖卫生防疫宝丹，初服下觉凉，继则终归于热，因冰片、薄荷冰皆性热用凉也，况细辛、白芷原属温热之品，是以此丹之妙用，在上能清，在下能温耳。至急救回生丹，无辛、芷之热，朱砂又加重，药性似偏于凉矣，然朱砂原汞硫化合，凉中含有热性，况冰片、薄荷冰亦加多，发汗甚捷，服后无论新受之外感，久伏之邪气，皆可由汗透出。由斯观之，若果系阳证霍乱，即放胆投以急救回生丹，必能回生。若不能断其为阴为阳，即投以卫生防疫宝丹，亦无不效也。</p>
<p>卫生防疫宝丹多服亦可发汗，无论霍乱因凉因热，用之皆效，并治一切暴病痧证，头疼，心烦，四肢作疼，泄泻，痢疾，呃逆（治此证尤效）。若无病者，每饭后服二十粒，能使饮食速消，饭量骤加，实为健胃良药。且每日服之，尤能预防一切杂证，不受传染。</p>
<p>霍乱之证，有但用上二方不效者，其吐泻已极，奄奄一息将脱者是也。方书有谓霍乱为脱疫者，实指此候。此时无论病因为凉为热，皆当急用人参八钱以复其阳，生山药一两、生杭芍六钱以滋其阴，山萸肉八钱以敛肝气之脱（此证吐泻之始，肝木助邪侮土，吐泻之极而肝气转先脱将肝气敛住而元气可固），炙甘草三钱以和中气之漓，赭石细末四钱引人参之力下行即以防其呕吐，朱砂、童便（先用温热童便送服朱砂细末五分再煎服前药）以交其心肾。</p>
<p>此方名急救回阳汤，实阴阳俱补也。心中觉热者，加天冬六七钱。身凉、脉不见、心中分毫不觉热者，去芍药，加乌附子一钱。若心中犹觉热，虽身凉脉闭，不可投以热药。汗多者，萸肉可用至两余。方中人参，若用野台参，即按方中分量，若用野山参，分量宜减半，另炖兑服。<strong>按</strong>∶此方当用于吐泻既止之后，若其势虽垂危，而吐泻犹未止，仍当审其凉热，用前二方，以清内毒，然后以此方继之。其服药距离时间，约在多半点钟。曾治奉天寇姓媪，霍乱吐泻一日夜，及愚诊视时，吐泻已止，周身皆凉，六脉闭塞，精神昏愦，闭目无声，而呼之仍有知觉，且恒蹙其额，知霍乱之毒犹扰乱于其心中也。问其吐泻时情状，常觉心中发热，频频嗜饮凉水，知其确系阳证。先与以急救回生丹三分之一，和温开水灌下。迟半点钟，视其形状较安，仍身凉无脉，俾煎急救回阳汤一剂，徐徐灌下，且嘱其服药以后，且不时少与以温开水。至翌晨，复为诊视，身热脉出，已能言语，仍自言心中热甚。遂用玄参二两，潞参一两，煎汤一大碗，俾徐徐温饮下，尽剂而愈。详观此案，当知用急救回阳汤之方针矣。</p>
<p>上所拟治霍乱三方，急救回生丹宜于霍乱之偏热者；卫生防疫宝丹，宜于霍乱之偏凉者；急救回阳汤以救霍乱之将脱者。治霍乱之方，似已略备。然霍乱中间有大凉、大热之证，似宜另商治法，今更进而申论之。《伤寒论》之论霍乱也，主于寒，且主于大寒，若理中加附子、通脉四逆加人参诸方，皆治大寒之药也。然其各节中多言恶寒，四肢拘急，厥冷，或吐利汗出，或寒多不用水，必其病象中现如此形状，且脉象沉细欲无者，方可酌用《伤寒论》中诸方以急回其阳。阳回之后，间有觉烦热者，又宜急服凉润滋阴之药，以善其后。盖阳回其心脏跳动有力，则脉可复，身可热，吐泻亦可止。因其从前吐泻过剧，伤其阴分，是以阳回之后恒有觉烦热者，故又宜服凉润滋阴之药以善其后也。然此等证极少，愚经历霍乱多次，所治若此等证者不过四五焉。</p>
<p>至霍乱之大热者，则恒有之。忆昔壬寅孟秋，邑中霍乱盛行，按凉治者多偾事，按热治者亦愈否参半，惟放胆恣饮新汲井泉水者皆愈，愚则重用羚羊角治愈此证若干。后愚问恣饮井泉水愈者数人，皆言彼时虽吐泻交作，脉微身凉，而心中则热而且渴，须臾难忍，惟恣饮凉水可稍解，饮后须臾复吐出，又须再饮，过半日凉水饮近一大水桶，热渴渐愈而吐泻亦止矣。<strong>按</strong>∶此原当饮以冰水，或食冰块，而乡村无冰，故以井泉水代之。</p>
<p>丁卯季夏，天气炎热非常，愚临睡时偶食西瓜数块，睡至黎明，觉心中扰乱恶心，连吐三次，继又作泻。急服急救回生丹钱许，心中稍安。须臾病又如旧，且觉心中发热，火气上腾，右腿转筋，而身不凉，脉不闭。自知纯系热证。《千金方》治霍乱用治中汤（即理中汤），转筋者加石膏，是霍乱之兼热者原可重用石膏也。遂煎白虎加人参汤一大剂，服后病又稍愈。须臾仍然反复，心中热渴，思食冰。遂买冰若干，分作小块吞之，阅点半钟，约食冰二斤，热渴、吐泻俱止，而病若失矣。此虽因食凉物激动伏暑之热，然吐泻转筋非霍乱而何也？上二案皆证之大热者也，若无井泉水与无冰之处，可用鲜梨片或西瓜蘸生石膏细末食之，此愚治寒温之病阳明大热且呕不受药者之方也。究之其病发动之时，其大凉者仍宜先服卫生防疫宝丹，其大热者仍宜先服急救回生丹，因此二药皆能除毒菌、助心脏，使心脏不至受毒麻痹，病自无危险也。</p>
<p>申济人（顺义县人）曰，“霍乱有阴阳之辨。若于六、七月间，或栖当楼窗，或夜卧露地，忽患上吐下泻、两腿筋抽、眼窝青、唇黑、身凉、有汗、脉沉伏者，此阴证也，急以针刺尺泽、少泽、委中（此穴宜深寸许）、十宣，若吐泻不止，刺中脘、水分，其病立愈。若身热、无汗、脉沉紧、腹疼甚、呕而不得上出、胀而不得下泻，此阳证也，急用针刺少商、委中、尺泽，腹疼不止，刺气海、章门、足三里，根据法灸刺，无不愈者。</p>
<p><strong>按</strong>∶此论辨阴阳之证颇精确。其谓阴证腿筋抽者，非转筋也，即《伤寒论》所谓四肢拘急也。若转筋，则阴阳之证皆有矣。其谓眼窝青、唇黑者，斯实阴证之明征。其谓身凉、脉沉伏者，阳证亦间有之，然阴证至此时恒恶寒，身欲浓复；阳证则始终不恶寒，即复以单被亦不欲。至其谓阴证有汗，阳证无汗，此论最确。又其论阴证，未言腹疼，论阳证则言腹疼甚，盖阳证邪正相争，仍有抗拒之力，其吐不得吐、泻不得泻者必然腹疼，即吐泻频频者亦恒腹疼，至阴证则邪太盛，正太衰，毫无抗拒之力，初得或犹有腹疼者，至吐泻数次后即不腹疼矣。至其以腹疼、吐不能吐、泻不能泻，名为干霍乱者，专属于阳证，尤具有特识。所论针刺十余穴皆为治此证要着，即不谙针灸者亦宜单习此十余穴，以备不时之需，且临时果能针药并用，证愈必速。总之证无论凉热，凡验其病原虫若蝌蚪形而曲其尾者，皆霍乱也。又天津鲍××曰∶“余遇纯阴霍乱，分毫不觉热者，恒用大块生姜切成方片，密排脐上两层，抟艾绒如枣大灸之，其吐泻转筋可立止。”</p>
<h3 id="72-论肝病治法" class="article-heading"><a href="#72-论肝病治法" class="headerlink" title="72.论肝病治法"></a>72.论肝病治法<a class="article-anchor" href="#72-论肝病治法" aria-hidden="true"></a></h3><p>（附∶新拟和肝丸）</p>
<p>肝为厥阴，中见少阳，且有相火寄其中，故《内经》名为将军之官，其性至刚也。为其性刚，当有病时恒侮其所胜，以致脾胃受病，至有胀满、疼痛、泄泻种种诸证。因此方书有平肝之说，谓平肝即所以扶脾。若遇肝气横恣者，或可暂用而不可长用。因肝应春令，为气化发生之始，过平则人身之气化必有所伤损也。有谓肝于五行属木，木性原善条达，所以治肝之法当以散为补（方书谓肝以敛为泻以散为补）。散者即升发条达之也，然升散常用，实能伤气耗血，且又暗伤肾水以损肝木之根也。</p>
<p>有谓∶肝恶燥喜润。燥则肝体板硬，而肝火肝气即妄动；润则肝体柔和，而肝火肝气长宁静。是以方书有以润药柔肝之法。然润药屡用，实与脾胃有碍，其法亦可暂用而不可长用。然则治肝之法将恶乎宜哉？</p>
<p>《内经》谓∶“厥阴不治，求之阳明”。《金匮》谓∶“知肝之病，当先实脾。”先圣后圣，其揆如一，此诚为治肝者之不二法门也。惜自汉、唐以还，未有发明其理者。独至黄坤载，深明其理谓∶“肝气宜升，胆火宜降。然非脾气之上行，则肝气不升，非胃气之下行，则胆火不降。”旨哉此言，诚窥《内经》、《金匮》之精奥矣。由斯观之，欲治肝者，原当升脾降胃，培养中宫，俾中宫气化敦浓，以听肝木之自理。</p>
<p>即有时少用理肝之药，亦不过为调理脾胃剂中辅佐之品。所以然者，五行之土原能包括金木水火四行，人之脾胃属土，其气化之敷布，亦能包括金木水火诸脏腑。所以脾气上行则肝气自随之上升，胃气下行则胆火自随之下降也。又《内经》论厥阴治法，有“调其中气，使之和平”之语。所谓调其中气者，即升脾降胃之谓也。所谓使之和平者，即升脾降胃而肝气自和平也。至仲景着《伤寒论》，深悟《内经》之旨，其厥阴治法有吴茱萸汤；厥阴与少阳脏腑相根据，乃由厥阴而推之少阳治法，有小柴胡汤。二方中之人参、半夏、大枣、生姜、甘草，皆调和脾胃之要药也。且小柴胡汤以柴胡为主药，而《神农本草经》谓其主肠胃中结气，饮食积聚，寒热邪气，推陈致新。三复《神农本草经》之文，则柴胡实亦为阳明胃府之药，而兼治少阳耳。欲治肝胆之病者，易弗祖《内经》而师仲景哉！</p>
<p>独是，肝之为病不但不利于脾，举凡惊痫、癫狂、眩晕、脑充血诸证西人所谓脑气筋病者，皆与肝经有涉。盖人之脑气筋发源于肾，而分派于督脉，系淡灰色之细筋。肝原主筋，肝又为肾行气，故脑气筋之病实与肝脏有密切之关系也。治此等证者，当取五行金能制木之理，而多用五金之品以镇之，如铁锈、铅灰、金银箔、赭石（赭石铁养化合亦含有金属）之类，而佐以清肝润肝之品，若羚羊角、青黛、芍药、龙胆草、牛膝（牛膝味酸入肝，善引血火下行，为治脑充血之要药，然须重用方见奇效）诸药，俾肝经风定火熄，而脑气筋亦自循其常度，不至有种种诸病也。若目前不能速愈者，亦宜调补脾胃之药佐之，而后金属及寒凉之品可久服无弊。且诸证多系挟有痰涎，脾胃之升降自若而痰涎自消也。</p>
<p>有至要之证，其病因不尽在肝，而急则治标，宜先注意于肝者，元气之虚而欲上脱者是也。其病状多大汗不止，或少止复汗，而有寒热往来之象。或危极至于戴眼，不露黑睛；或无汗而心中摇摇，需人按住；或兼喘促。此时宜重用敛肝之品，使肝不疏泄，即能杜塞元气将脱之路。至汗止、怔忡、喘促诸疾暂愈，而后徐图他治法。宜重用山茱萸净肉至二两（《神农本草经》山萸肉主治寒热即指此证），敛肝即以补肝，而以人参、赭石、龙骨、牡蛎诸药辅之。拙着来复汤后载有本此法挽回垂绝之证数则，可参阅也。</p>
<p>究之肝胆之为用，实能与脾胃相助为理。因五行之理，木能侮土，木亦能疏土也。曾治有饮食不能消化，服健脾暖胃之药百剂不效。诊其左关太弱，知系肝阳不振，投以黄 （其性温升肝木之性亦温升有同气相求之义，故为补肝之主药）一两，桂枝尖三钱，数剂而愈。又治黄胆，诊其左关特弱，重用黄  煎汤，送服《金匮》黄胆门硝石矾石散而愈。若是皆其明征也。且胆汁入于小肠，能助小肠消化食物，此亦木能疏土之理。盖小肠虽属火，而实与胃腑一体相连，故亦可作土论。胆汁者，原由肝中回血管之血化出，而注之于胆，实得甲乙木气之全，是以在小肠中能化胃中不能化之食，其疏土之效愈捷也。又西人谓肝中为回血管会合之处，或肝体发大，或肝内有热，各管即多凝滞壅胀。</p>
<p>由斯知疏达肝郁之药，若柴胡、川芎、香附、生麦芽、乳香、没药皆可选用；而又宜佐以活血之品，若桃仁、红花、樗鸡、  虫之类，且又宜佐以泻热之品，然不可骤用大凉之药，恐其所瘀之血得凉而凝，转不易消散，宜选用连翘、茵陈、川楝子、栀子（栀子为末，烧酒调敷，善治跌打处青红肿疼，能消瘀血可知）</p>
<p>诸药，凉而能散，方为对证。</p>
<p>肝体木硬，宜用柔肝之法。至柔肝之药，若当归、芍药、柏子仁、玄参、枸杞、阿胶、鳖甲皆可选用，而亦宜用活血之品佐之。而活血药中尤以三七之化瘀生新者为最紧要之品，宜煎服汤药之外，另服此药细末日三次，每次钱半或至二钱。则肝体之木硬者，指日可柔也。</p>
<p>《内经》谓∶“肝苦急，急食甘以缓之。”所谓苦急者，乃气血忽然相并于肝中，致肝脏有急迫难缓之势，因之失其常司。当其急迫之时，肝体亦或木硬，而过其时又能复常。故其治法，宜重用甘缓之药以缓其急，其病自愈，与治肝体长此木硬者有异。曾阅《山西医志》二十四期，有人过服燥热峻烈之药，骤发痉厥，角弓反张，口吐血沫。乔××遵《内经》之旨，但重用甘草一味，连煎服，数日全愈，可谓善读《内经》者矣。然此证若如此治法仍不愈者，或加以凉润之品，若羚羊角、白芍，或再加镇重之品，若朱砂（研细送服）</p>
<p>、铁锈，皆可也。</p>
<p><strong>【新拟和肝丸】</strong>治肝体木硬，肝气郁结，肝中血管闭塞，及肝木横恣侮克脾土。其现病或胁下胀疼，或肢体串疼，或饮食减少，呕哕，吞酸，或噫气不除，或呃逆连连，或头疼目胀、眩晕、痉痫，种种诸证。</p>
<p>粉甘草（五两细末） 生杭芍（三两细末） 青连翘（三两细末） 广肉桂（两半去粗皮细末）</p>
<p>冰片（三钱细末） 薄荷冰（四钱细末） 片朱砂（三两细末）</p>
<p>上药七味，将前六味和匀，水泛为丸，梧桐子大，晾干（不宜晒），用朱砂为衣，勿余剩。务令坚实光滑始不走味。每于饭后一点钟服二十粒至三十粒，日再服。病急剧者，宜空心服；或于服两次之后，临睡时又服一次更佳。若无病者，但以为健胃消食药，则每饭后一点钟服十粒即可。</p>
<p>数年来肝之为病颇多，而在女子为尤甚。医者习用香附、青皮、枳壳、延胡开气之品，及柴胡、川芎升气之品。连连服之，恒有肝病未除，元气已弱，不能支持，后遇良医，亦殊难为之挽救，若斯者良可慨也。</p>
<p>此方用甘草之甘以缓肝；芍药之润以柔肝；连翘以散其气分之结（尝单用以治肝气郁结有殊效）；冰片、薄荷冰以通其血管之闭；肉桂以抑肝木之横恣；朱砂以制肝中之相火妄行。且合之为丸，其味辛香甘美，能醒脾健胃，使饮食加增。又其药性平和，在上能清，在下能温（此药初服下觉凉及行至下焦则又变为温性）。</p>
<p>故凡一切肝之为病，服他药不愈者，徐服此药，自能奏效。</p>
<h3 id="73-论黄胆有内伤外感及内伤外感之兼证并详治法" class="article-heading"><a href="#73-论黄胆有内伤外感及内伤外感之兼证并详治法" class="headerlink" title="73.论黄胆有内伤外感及内伤外感之兼证并详治法"></a>73.论黄胆有内伤外感及内伤外感之兼证并详治法<a class="article-anchor" href="#73-论黄胆有内伤外感及内伤外感之兼证并详治法" aria-hidden="true"></a></h3><p>黄胆之证，中说谓脾受湿热，西说谓胆汁滥行，究之二说原可沟通也。黄胆之载于方书者，原有内伤、外感两种，试先以内伤者言之。内伤黄胆，身无热而发黄，其来以渐，先小便黄，继则眼黄，继则周身皆黄，饮食减少，大便色白，恒多闭塞，乃脾土伤湿（不必有热）而累及胆与小肠也。盖人身之气化由中焦而升降，脾土受湿，升降不能自如以敷布其气化，而肝胆之气化遂因之湮瘀（黄坤载谓肝胆之升降由于脾胃确有至理），胆囊所藏之汁亦因之湮瘀而蓄极妄行，不注于小肠以化食，转溢于血中而周身发黄。是以仲景治内伤黄胆之方，均是胆脾兼顾。试观《金匮》黄胆门，其小柴胡汤显为治少阳胆经之方无论矣。他如治谷疸之茵陈蒿汤，治酒疸之栀子黄柏汤，一主以茵陈，一主以栀子，非注重清肝胆之热，俾肝胆消其炎肿而胆汁得由正路以入于小肠乎？至于硝石矾石方，为治女劳疸之的方，实可为治内伤黄胆之总方。其方硝石（俗名火硝亦名焰硝）矾石等分为散，大麦粥汁和服方寸匕（约重一钱），日三服，病随大小便去。小便正黄色，大便正黑色是也。特是方中矾石，释者皆以白矾当之，不无遗议。考《神农本草经》矾石一名羽涅，《尔雅》又名涅石。徐氏说文释涅字，谓黑土在水中，当系染黑之色。矾石既名为涅石，亦当为染黑色所需之物，岂非今之皂矾乎？是知皂矾、白矾，古人皆名为矾石。而愚临症体验以来，知以治黄胆，白矾之功效，诚不如皂矾。</p>
<p>盖黄胆之证，中法谓由脾中蕴蓄湿热，西法谓由胆汁溢于血中。皂矾退热燥湿之力，不让白矾，故能去脾中湿热。而其色绿且青（亦名绿矾又名青矾），能兼入胆经，借其酸收之味，以敛胆汁之妄行。且此物化学家原可用硫酸水化铁而成。是知矿中所产之皂矾，亦必多含铁质。尤可借金铁之余气，以镇肝胆之本也。硝石性寒，能解脏腑之实热，味咸入血分，又善解血分之热。且其性善消，遇火即燃，又多含养气。人身之血，得养气则赤。又借硝石之消力，以消融血中之渣滓，则血之因胆汁而色变者，不难复于正矣。矧此证大便难者甚多，得硝石以软坚开结，湿热可从大便而解。而其咸寒之性，善清水腑之热，即兼能使湿热自小便解也。至用大麦粥送服者，取其补助脾胃之土以胜湿，而其甘平之性，兼能缓硝矾之猛峻，犹白虎汤中之用粳米也。</p>
<p><strong>按</strong>∶原方矾石下注有烧字，盖以矾石酸味太烈，制为枯矾则稍和缓。而愚实验以来，知径用生者，其效更速。临证者，相其身体强弱，斟酌适宜可也。</p>
<p>或曰∶硝石、朴硝性原相近，仲景他方皆用朴硝，何此方独用硝石？答曰∶朴硝味咸，硝石则咸而兼辛，辛者金之味也。就此一方观之，矾石既含有铁质，硝石又具有金味，既善理脾中之湿热，又善制胆汁之妄行，中、西医学之理，皆包括于一方之中，所以为医中之圣也。且朴硝降下之力多，硝石消融之力多（理详砂淋丸下）。胆汁之溢于血中者，布满周身难尽降下，实深赖硝石之善消融也。又朴硝为水之精华结聚，其咸寒之性，似与脾湿者不宜。硝石遇火则燃，兼得水中真阳之气。其味之咸不若朴硝，且兼有辛味。</p>
<p>似能散湿气之郁结，而不致助脾湿也。</p>
<p>特是《金匮》治内伤黄胆，虽各有主方，而愚临证经验以来，知治女劳疸之硝石矾石散不但治女劳疸甚效，即用以治各种内伤黄胆，亦皆可随手奏效。惟用其方时，宜随证制宜而善为变通耳。</p>
<p><strong>按</strong>∶硝石矾石散原方，用硝石、矾石等分为散，每服方寸匕（约重一钱），大麦粥送下。其用大麦粥者，所以调和二石之性，使之与胃相宜也。至愚用此方时，为散药难服，恒用炒熟大麦面，或小麦面亦可，与二石之末等分，和水为丸，如五味子大，每服二钱，随证择药之相宜者，数味煎汤送下（因药中已有麦面为丸，不必再送以大麦粥）。其有实热者，可用茵陈、栀子煎汤送服。有食积者，可用生鸡内金、山楂煎汤送服。大便结者，可用大黄、麻仁煎汤送服。小便闭者，可用滑石、生杭芍煎汤送服。恶心呕吐者，可用赭石、青黛煎汤送服。左脉沉而无力者，可用生黄  、生姜煎汤送服。右脉沉而无力者，可用白术、陈皮煎汤送服。其左右之脉沉迟而弦，且心中觉凉，色黄黯者，附子、干姜皆可加入汤药之中。脉浮有外感者，可先用甘草煎汤送服西药阿斯匹林一瓦，出汗后再用甘草汤送服丸药。又凡服此丸药而嫌其味劣者，皆可于所服汤药中加甘草数钱以调之。</p>
<p>又黄胆之证，西人谓恒有胆石阻塞胆囊之口，若尿道之有淋石也。硝石、矾石并用，则胆石可消。又西人谓小肠中有钩虫亦可令人成黄胆。硝石、矾石并用，则钩虫可除。此所以用此统治内伤黄胆，但变通其送服之汤药，皆可随手奏效也。</p>
<p>至外感黄胆，约皆身有大热。乃寒温之热，传入阳明之府，其热旁铄，累及胆脾，或脾中素有积湿，热入于脾与湿合，其湿热蕴而生黄，外透肌肤而成疸；或胆中所寄之相火素炽，热入于胆与火并，其胆管因热肿闭，胆汁旁溢混于血中，亦外现成疸。是以仲景治外感黄胆有三方，皆载于《伤寒论》阳明篇，一为茵陈蒿汤，二为栀子柏皮汤，三为麻黄连翘赤小豆汤，皆胆脾并治也。且统观仲景治内伤、外感黄胆之方，皆以茵陈蒿为首方。诚以茵陈蒿性凉色青，能入肝胆，既善泻肝胆之热，又善达肝胆之郁，为理肝胆最要之品，即为治黄胆最要之品。</p>
<p>至愚生平治外感黄胆，亦即遵用《伤寒论》三方。而于其热甚者，恒于方中加龙胆草数钱。又用麻黄连翘赤小豆汤时，恒加滑石数钱。恐连翘利水之力不足，故加滑石以助之。若其证为白虎汤或白虎加人参汤证及三承气汤证，而身黄者，又恒于白虎承气中，加茵陈蒿数钱。其间有但用外感诸方不效者，亦可用外感诸方煎汤，送服硝石矾石散。</p>
<p>黄胆之证又有先受外感未即病，迨酿成内伤而后发现者。岁在乙丑，客居沧州，自仲秋至孟冬一方多有黄胆证。其人身无大热，心中满闷，时或觉热，见饮食则恶心，强食之恒作呕吐，或食后不能下行，剧者至成结证，又间有腹中觉凉，食后饮食不能消化者。愚共治六十余人，皆随手奏效。其脉左似有热，右多郁象，盖其肝胆热而脾胃凉也。原因为本年季夏阴雨连旬，空气之中所含水分过度，人处其中，脏腑为湿所伤。肝胆属木，禀少阳之性，湿郁久则生热，脾胃属土，禀太阴之性，湿郁久则生寒，此自然之理也。为木因湿郁而生热，则胆囊之口肿胀，不能输其汁于小肠以化食，转溢于血分，色透肌表而发黄。为土因湿郁而生寒，故脾胃火衰，不能熟腐水谷，运转下行，是以恒作胀满，或成结证。为疏方用茵陈、栀子、连翘各三钱，泻肝胆之热，即以消胆囊之肿胀；浓朴、陈皮、生麦芽各二钱，生姜五钱开脾胃之郁，即以祛脾胃之寒；茯苓片、生薏米、赤小豆、甘草各三钱，泻脏腑之湿，更能培土以胜湿，且重用甘草即以矫茵陈蒿之劣味也（此证闻茵陈之味多恶心呕吐故用甘草调之）。服一剂后，心中不觉热者，去栀子，加生杭芍三钱，再服一剂。若仍不能食者，用干姜二钱以代生姜。若心中不觉热转觉凉者，初服即不用栀子，以干姜代生姜。凉甚者，干姜可用至五六钱。呕吐者，加赭石六钱或至一两。服后吐仍不止者，可先用开水送服赭石细末四五钱，再服汤药。胃脘肠中结而不通者，用汤药送服牵牛（炒熟）为末三钱，通利后即减去。如此服至能进饮食，即可停药。黄色未退，自能徐消。此等黄胆，乃先有外感内伏，酿成内伤，当于《伤寒论》、《金匮》所载之黄胆以外另为一种矣。</p>
<p>或问∶医学具有科学性质，原贵证实，即议论之间，亦贵确有实据。仲景治黄胆虽云胆脾并治，不过即其所用之药揣摩而得。然尝考之《伤寒论》，谓“伤寒脉浮而缓，手足自温，是为系在太阴，太阴者，身当发黄。”是但言发黄证由于脾也。又尝考之《金匮》，谓“寸口脉浮而缓，浮则为风，缓则为痹，痹非中风，四肢苦烦，脾色必黄，瘀热以行”，是《金匮》论黄胆亦责重脾也。夫古人立言原多浑括，后世注疏宜为详解。当西医未来之先，吾中华方书之祖述仲景者，亦有显然谓黄胆病由于胆汁溢于血中者乎？答曰∶有之。明季喻嘉言着《寓意草》，其论钱小鲁嗜酒成病，谓胆之热汁满而溢于外，以渐渗于经络，则身目俱黄，为酒疸之病云云。岂非显然与西说相同乎？夫西人对于此证必剖验而后知，喻氏则未经剖验而已知。非喻氏之智远出西人之上，诚以喻氏最深于《金匮》、《伤寒论》，因熟读仲景之书，观其方中所用之药而有所会心也。由斯观之，愚谓仲景治黄胆原胆脾并治者，固非无稽之谈也。</p>
<p><strong>附录∶</strong></p>
<p>徐××云∶《金匮》硝石矾石散方，原治内伤黄胆，张锡纯氏之发明功效卓然大着。至矾石即皂矾，张石顽亦曾于《本经达源》论及，而先生则引《神农本草经》兼名涅石、《尔雅》又名羽涅，即一涅字，知其当为皂矾，又即其服药后大便正黑色，愈知其当为皂矾，可谓具有特识。又于临证之时，见其左脉细弱者，知系肝阳不能条畅，则用黄  、当归、桂枝尖诸药煎汤送服；若见其右脉濡弱者，知系脾胃不能健运，则用白术、陈皮、薏米诸药煎汤送服，不拘拘送以大麦粥，此诚善用古方，更能通变化裁者也。友人史××，治一妇人病黄病五六年，肌肤面目俱黄，癸亥秋感受客邪，寒热往来，周身浮肿。史××与柴胡桂枝汤和解之，二剂肿消，寒热不作。遂配硝石矾石散一剂，俾用大麦粥和服。数日后复来云∶此药入腹似难容受，得无有他虑否？史××令放胆服之∶“倘有差错，吾愿领咎。”又服两剂其黄尽失。史××欣然述之于予。</p>
<p>予曰∶“仲圣之方固属神矣，苟非张先生之审定而阐发之，则亦沉潜汨没，黯淡无光耳。”噫！古人创方固难，而今人用方亦岂易易哉！</p>
<h3 id="74-论水臌气臌治法" class="article-heading"><a href="#74-论水臌气臌治法" class="headerlink" title="74.论水臌气臌治法"></a>74.论水臌气臌治法<a class="article-anchor" href="#74-论水臌气臌治法" aria-hidden="true"></a></h3><p>（附∶表里分消汤）</p>
<p>水臌、气臌形原相近。《内经》谓“按之  而不起者，风水也。”愚临证品验以来，知凡水证，以手按其肿处成凹，皆不能随手而起。至气臌，以手重按成凹，则必随手而起。惟单腹胀病，其中水臌、气臌皆有，因其所郁气与水皆积腹中，不能外透肌肉，按之亦不成凹，似难辨其为水、为气。</p>
<p>然水臌必然小便短少，气臌必觉肝胃气滞，是明征也。今试进论其治法。</p>
<p>《金匮》论水病，分风水、皮水、正水、石水。谓风水、皮水脉浮，正水、石水脉沉。然水病之剧者，脉之部位皆肿，必重按之成凹其脉方见，原难辨其浮沉。及观其治法，脉浮者宜发汗，恒佐以凉润之药；脉沉者宜利小便，恒佐以温通之药。是知水肿原分凉热，其凉热之脉，可于有力、无力辨之。愚治此证，对于脉之有力者，亦恒先发其汗，曾拟有表里分消汤，爰录其方于下。</p>
<p><strong>【表里分消汤】</strong>麻黄三钱，生石膏、滑石各六钱，西药阿斯匹林一瓦。将前三味煎汤，送服阿斯匹林。若服药一点钟后不出汗者，再服阿斯匹林一瓦。若服后仍不出汗，还可再服，当以汗出为目标。</p>
<p>麻黄之性，不但善于发汗，徐灵胎谓能深入积痰凝血之中，凡药力所不到之处，此能无微不至，是以服之外透肌表，内利小便，水病可由汗、便而解矣。惟其性偏于热，似与水病之有热者不宜，故用生石膏以解其热。又其力虽云无微不至，究偏于上升，故又用滑石引之以下达膀胱，即其利水之效愈捷也。至用西药阿斯匹林者，因患此证者，其肌肤为水锢闭，汗原不易发透，多用麻黄又恐其性热耗阴，阿斯匹林善发汗，又善清热，故可用为麻黄之佐使，且其原质存于杨柳皮液中，原与中药并用无碍也。</p>
<p>若汗已透，肿虽见消，未能全愈者，宜专利其小便。而利小便之药，以鲜白茅根汤为最效，或与车前并用，则尤效。忆辛酉腊底，有邻村学生毛××，年二十，得水肿证，医治月余，病益剧，头面周身皆肿，腹如抱瓮，夜不能卧，根据壁喘息，盖其腹之肿胀异常，无容息之地，其气几不能吸入故作喘也。其脉六部细数，心中发热，小便不利，知其病久阴虚，不能化阳，致有此证。俾命人力剖冻地，取鲜茅根，每日用鲜茅根六两，锉碎，和水三大碗，以小锅煎一沸，即移置炉旁，仍近炉眼徐徐温之，待半点钟，再煎一沸，犹如前置炉旁，须臾茅根皆沉水底，可得清汤两大碗，为一日之量，徐徐当茶温饮之。再用生车前子数两，自炒至微熟，三指取一撮，细细嚼咽之，夜间睡醒时亦如此，嚼服一昼夜，约尽七八钱。如此二日，小便已利，其腹仍膨胀板硬。俾用大葱白三斤，切作丝，和醋炒至将熟，乘热裹以布，置脐上熨之。若凉，则仍置锅中，加醋少许炒热再熨。自晚间熨至临睡时止，一夜小便十余次，翌晨按其腹如常人矣。盖茅根如此煎法，取其新鲜凉润之性大能滋阴清热（久煎则无此效）。阴滋热清，小便自利。若遇证之轻者，但用徐服车前子法亦可消肿，曾用之屡次奏功矣。</p>
<p>此证虽因病久阴虚，究非原来阴虚。若其人平素阴虚，以致小便不利，积成水肿者，宜每用熟地黄两半，与茅根同煎服。若恐两沸不能将地黄煎透，可先将地黄煮十余沸，再加茅根同煮。</p>
<p>至车前子，仍宜少少嚼服，一日可服四五钱。</p>
<p>至于因凉成水臌者，其脉必细微迟弱，或心中觉凉，或大便泄泻。宜用花椒目六钱，炒熟捣烂，煎汤送服生硫黄细末五分。若服后不觉温暖，可品验加多，以服后移时微觉温暖为度。盖利小便之药多凉，二药乃性温能利小便者也。若脾胃虚损，不能运化水饮者，宜治以健脾降胃之品，而以利小便之药佐之。</p>
<p>总之，水臌之证，未有小便通利而成者。是以治此证者，当以利小便为要务。治小便不利，可参阅拙拟治癃闭诸方各案。</p>
<p>有因胞系了戾，致小便不通者。其证偶因呕吐咳逆，或侧卧欠伸，仍可通少许，俗名为转胞病。孕妇与产后及自高坠下者，间有此病。拙拟有升麻黄 汤，曾用之治愈数人，此升提胞系而使之转正也。</p>
<p>华元化有通小便秘方，愚知之而未尝试用。后阅杭报，见萧××言用其方加升麻一钱，曾治愈其令妹二日一夜小便不通及陶姓男子一日夜小便不通，皆投之即效，方系人参、莲子心、车前子、王不留行各三钱，甘草一钱，肉桂三分，白果十二枚。<strong>按</strong>∶方中白果，若以治咳嗽，可连皮捣烂用之，取其皮能敛肺也；若以利小便，宜去皮捣烂用之，取其滑而能降也。</p>
<p>至于气臌，多系脾有瘀滞所致。盖脾为后天之主，居中央以运四旁，其中原多回血管，以流通气化。若有瘀滞以阻其气化，腹中即生胀满，久则积为气臌，《内经》所谓诸湿肿满皆属脾也。拙拟有鸡  汤，曾用之屡次奏效。方中之意∶用鸡内金以开脾之瘀；白术以助脾之运；柴胡、陈皮以升降脾气；白芍以利小便，防有蓄水，生姜以通窍络兼和营卫也。统论药性，原在不凉不热之间。然此证有偏凉者，则桂、附、干姜可以酌加；有偏热者，则芩、连、栀子可以酌加。若其脉证皆实，服药数剂不见愈者，可用所煎药汤送服黑丑头次所轧细末钱半，服后大便通行，病即稍愈。然须服原方数日，日用一次，连用恐伤气分。此水臌气臌治法之大略也（医方篇中载有治水臌气臌诸方案宜参观）。</p>
<h3 id="75-论血臌治法" class="article-heading"><a href="#75-论血臌治法" class="headerlink" title="75.论血臌治法"></a>75.论血臌治法<a class="article-anchor" href="#75-论血臌治法" aria-hidden="true"></a></h3><p>水臌、气臌之外，又有所谓血臌者，其证较水臌、气臌尤为难治。然其证甚稀少，医者或临证数十年不一遇，即或遇之，亦止认为水臌、气臌，而不知为血臌。是以方书鲜有论此证者，诚以此证之肿胀形状，与水臌、气臌几无以辨，所可辨者，其周身之回血管紫纹外现耳。</p>
<p>血臌之由，多因努力过甚，激动气血，或因暴怒动气，血随气升，以致血不归经，而又未即吐出泻出，遂留于脏腑，阻塞经络，周身之气化因之不通，三焦之水饮因之不行，所以血臌之证初起，多兼水与气也。迨至瘀血渐积渐满，周身之血管皆为瘀血充塞，其回血管肤浅易见，遂呈紫色，且由呈紫色之处，而细纹旁达，初则两三处，浸至遍身皆是紫纹。若于回血管紫色初见时，其身体犹可支持者，宜先用《金匮》下瘀血汤加野台参数钱下之。其腹中之瘀血下后，可再用药消其血管中之瘀血，而辅以利水理气之品。程功一月，庶可奏效。若至遍身回血管多现紫色，病候至此，其身体必羸弱已甚，即投以下瘀血汤，恐瘀血下后转不能支持，可用拙拟化瘀通经散，再酌加三七末服之，或用利水理气之药煎汤送服，久之亦可奏效。若腹中瘀血已下，而周身之紫纹未消者，可用丹参、三七末各一钱，再用山楂四钱煎汤，冲红糖水送服，日两次，久自能消。</p>
<p>《金匮》下瘀血汤∶大黄三两（当为今之九钱），桃仁三十个， 虫二十枚去足熬（炒也）。上三味末之，炼蜜和为四丸，以酒一升（约四两强）煮一丸，取八合顿服之，瘀血下如豚肝。<strong>按</strong>∶此方必先为丸而后作汤服者，是不但服药汁，实兼服药渣也。盖如此服法，能使药之力缓而且大，其腹中瘀久之血，可一服尽下。有用此方者，必按此服法方效。又杏仁之皮有毒，桃仁之皮无毒，其皮色红，活血之力尤大，此方桃仁，似宜带皮生用。然果用带皮生桃仁时，须审辨其确为桃仁，勿令其以带皮之杏仁误充。</p>
<p>究之，病血臌者，其身体犹稍壮实，如法服药，原可治愈。若至身体羸弱者，即能将其瘀治净，而转有危险，此又不可不知。临证时务将此事言明，若病家恳求，再为治之未晚也。</p>
<h3 id="76-论肾弱不能作强治法" class="article-heading"><a href="#76-论肾弱不能作强治法" class="headerlink" title="76.论肾弱不能作强治法"></a>76.论肾弱不能作强治法<a class="article-anchor" href="#76-论肾弱不能作强治法" aria-hidden="true"></a></h3><p>《内经》谓∶“肾者作强之官，伎巧出焉。”盖肾之为用，在男子为作强，在女子为伎巧。然必男子有作强之能，而后女子有伎巧之用也。是以欲求嗣续者，固当调养女子之经血，尤宜补益男子之精髓，以为作强之根基。彼方书所载助肾之药，若海马、獭肾、蛤蚧之类，虽能助男子一时之作强，实皆为伤肾之品，原不可以轻试也。惟鹿茸方书皆以为补肾之要品，然止能补肾中之阳，久服之亦能生弊。惟用鹿角所熬之胶，《神农本草经》谓之白胶，其性阴阳俱补，大有益于肾脏。是以白胶在《神农本草经》列为上品，而鹿茸止列于中品也。曾治一人，年近五旬，左腿因受寒作疼，教以日用鹿角胶三钱含化服之。阅两月复觌面，其人言服鹿角胶半月，腿已不疼。然自服此药后，添有兴阳之病，因此辍服。愚曰∶“此非病也，乃肾脏因服此而壮实也。”观此，则鹿角胶之为用可知矣。若其人相火衰甚，下焦常觉凉者，可与生硫黄并服。鹿角胶仍含化服之。又每将饭之先，服生硫黄末三分，品验渐渐加多，以服后移时微觉温暖为度。</p>
<p>《难经》谓命门之处，男以藏精，女以系胞。胞即胞室，与肾系同连于命门。西人之生理新发明家谓其处为副肾髓质，又谓其处为射精之机关，是中、西之说同也。又谓副肾髓质之分泌素名副肾碱，而鸡子黄中实含有此物，可用以补副肾碱之缺乏。此说愚曾实验之，确乎可信。方用生鸡子黄两、三枚，调开水服之，勿令熟，熟则无效。</p>
<p>愚曾拟一强肾之方，用建莲子去心为末，焙熟。再用猪、羊脊髓和为丸桐子大。每服二钱，日两次。</p>
<p>常服大有强肾之效，因名其方为强肾瑞莲丸。盖凡物之有脊者，其脊中必有一袋，即督脉也。其中所藏之液，即脊髓，亦即西人所谓副肾碱，所以能助肾脏作强。且督脉之袋上通于脑，凡物之角与脑相连，鹿角最大，其督脉之强可知。是用鹿角胶以补肾，与用猪、羊脊髓以补肾其理同也。</p>
<p>肾主骨。胡桃仁最能补肾。人之食酸 齿者，食胡桃仁即愈，因齿牙为骨之余，原肾主之，故有斯效，此其能补肾之明征也。古方以治肾经虚寒，与补骨脂并用，谓有木火相生之妙（胡桃属木补骨脂属火），若肾经虚寒，泄泻、骨痿、腿疼用之皆效，真佳方也。</p>
<p>枸杞亦为强肾之要药，故俗谚有“隔家千里，勿食枸杞”之语。然素有梦遗之病者不宜单服、久服，以其善兴阳也，惟与山萸肉同服，则无斯弊。</p>
<p>紫稍花之性，人皆以为房术之药，而不知其大有温补下焦之功。凡下焦虚寒泄泻，服他药不愈者，恒服紫稍花即能愈，其能大补肾中元气可知。久久服之，可使全体强壮。至服之上焦觉热者，宜少佐以生地黄。</p>
<p>然宜作丸散，不宜入汤剂煎服。曾治一人，年过四旬，身形羸弱，脉象细微，时患泄泻，房事不能作强。俾用紫稍花为末，每服二钱半，日两次；再随便嚼服枸杞子五六钱。两月之后，其身形遽然强壮，泄泻痿废皆愈。再诊其脉，亦大有起色。且从前觉精神脑力日浸衰减，自服此药后则又觉日浸增加矣。</p>
<h3 id="77-论冲气上冲之病因病状病脉及治法" class="article-heading"><a href="#77-论冲气上冲之病因病状病脉及治法" class="headerlink" title="77.论冲气上冲之病因病状病脉及治法"></a>77.论冲气上冲之病因病状病脉及治法<a class="article-anchor" href="#77-论冲气上冲之病因病状病脉及治法" aria-hidden="true"></a></h3><p>冲气上冲之病甚多，而医者识其病者甚少。即或能识此病，亦多不能洞悉其病因，而施以相当之治法。</p>
<p>冲者，奇经八脉之一，其脉在胞室之两旁，与任脉相连，为肾脏之辅弼，气化相通。是以肾虚之人，冲气多不能收敛，而有上冲之弊。况冲脉之上系原隶阳明胃府，因冲气上冲，胃府之气亦失其息息下行之常（胃气以息息下行为常），或亦转而上逆，阻塞饮食，不能下行，多化痰涎，因腹中膨闷、哕气、呃逆连连不止，甚则两肋疼胀、头目眩晕。其脉则弦硬而长，乃肝脉之现象也。盖冲气上冲之证，固由于肾脏之虚，亦多由肝气恣横，素性多怒之人，其肝气之暴发，更助冲胃之气上逆，故脉之现象如此。治此证者，宜以敛冲、镇冲为主，而以降胃、平肝之药佐之。其脉象数而觉热者，宜再辅以滋阴退热之品。愚生平治愈此证已不胜纪，近在沧州连治愈数人，爰将治愈之案详列于下，以备参观。</p>
<p>沧州安××，年十八九，胸胁满闷，饮食减少，时作哕逆，腹中漉漉有声，盖气冲痰涎作响也，大便干燥，脉象弦长有力。为疏方，用生龙骨、牡蛎、代赭石各八钱，生山药、生芡实各六钱，半夏、生杭芍各四钱，芒硝、苏子各二钱，浓朴、甘草各钱半。一剂后，脉即柔和。按方略有加减，数剂全愈。</p>
<p>陈修园谓龙骨、牡蛎为治痰之神品，然泛用之多不见效，惟以治此证之痰，则效验非常。因此等痰涎，原因冲气上冲而生，龙骨、牡蛎能镇敛冲气，自能引导痰涎下行也。盖修园原谓其能导引逆上之火、泛滥之水，下归其宅，故能治痰。夫火逆上，水泛滥，其中原有冲气上冲也。</p>
<p>赵××，因有冲气上冲病，自言患此病已三年，百方调治，毫无效验。其病，脉情状大略与前案同，惟无痰声漉漉，而尺脉稍弱。遂于前方去芒硝，加柏子仁、枸杞子各五钱。连服数剂全愈。</p>
<p>沧州一叟，年七十四岁，性浮躁，因常常忿怒，致冲气上冲，剧时觉有气自下上冲，杜塞咽喉，有危在顷刻之势，其脉左右皆弦硬异常。为其年高，遂于前第二方中加野台参三钱，一剂见轻。又服一剂，冲气遂不上冲。又服数剂以善其后。为治此证多用第二方加减，因名为降胃镇冲汤。</p>
<h3 id="78-论火不归原治法" class="article-heading"><a href="#78-论火不归原治法" class="headerlink" title="78.论火不归原治法"></a>78.论火不归原治法<a class="article-anchor" href="#78-论火不归原治法" aria-hidden="true"></a></h3><p>方书谓下焦之火生于命门，名为阴分之火，又谓之龙雷之火，实肤浅之论也。下焦之火为先天之元阳，生于气海之元气。盖就其能撑持全身论，则为元气；就其能温暖全身论，则为元阳。此气海之元阳，为人生命之本源，无论阴分、阳分之火，皆于此肇基。气海，纯系脂膜护绕抟结而成。</p>
<p>其脂膜旁出一条，与脊骨自下数第七节相连。夹其七节两旁，各有一穴，《内经》谓七节之旁中有小心也。而气海之元阳由此透入脊中，因元阳为生命之本，故于元阳透脊之处谓之命门。由斯观之，命门之实用，不过为气海司管钥之职，下焦之火，仍当属于气海之元阳。论下焦之火上窜不归原，亦气海元阳之浮越也。</p>
<p>然其病浑名火不归原，其病因原有数端，治法各有所宜，爰详细胪列于下。</p>
<p>有气海元气虚损，不能固摄下焦气化，致元阳因之浮越者。其脉尺弱寸强，浮大无根。其为病，或头目眩晕，或面红耳热，或心热怔忡，或气粗息贲。宜治以净萸肉、生山药各一两，人参、玄参、代赭石、生龙骨、生牡蛎各五钱。心中发热者，酌加生地黄、天冬各数钱，补而敛之，镇而安之，元阳自归其宅也。</p>
<p>方中用赭石者，因人参虽饶有温补之性，而力多上行，与赭石并用，则力专下注，且赭石重坠之性，又善佐龙骨、牡蛎以潜阳也。有下焦真阴虚损，元阳无所系恋而浮越者。其脉象多弦数，或重按无力。其证时作灼热，或口苦舌干，或喘嗽连连。宜用生山药、熟地黄各一两，玄参、生龙骨、生牡蛎、生龟板、甘枸杞各五钱，生杭芍三钱，生鸡内金、甘草各钱半。此所谓壮水之主，以制阳光也。</p>
<p>若其下焦阴分既虚，而阳分亦微有不足者，其人上焦常热，下焦间有觉凉之时，宜治以《金匮》崔氏八味丸，以生地易熟地（原方干地黄即是药局中生地），更宜将茯苓、泽泻分量减三分之二，将丸剂一料，分作汤药八剂服之。</p>
<p>有气海元阳大虚，其下焦又积有沉寒锢冷，逼迫元阳如火之将灭，而其焰转上窜者。其脉弦迟细弱，或两寸浮分似有力。其为证∶心中烦躁不安，上焦时作灼热，而其下焦转觉凉甚，或常作泄泻。宜用乌附子、人参、生山药各五钱，净萸肉、胡桃肉各四钱，赭石、生杭芍、怀牛膝各三钱，云苓片、甘草各钱半。泄泻者宜去赭石。此方书所谓引火归原之法也。方中用芍药者，非以解上焦之热，以其与参、附并用，大能收敛元阳，下归其宅。然引火归原之法，非可概用于火不归原之证，必遇此等证与脉，然后可用引火归原之法，又必须将药晾至微温，然后服之，方与上焦之燥热无碍。</p>
<p>有因冲气上冲兼胃气上逆，致气海元阳随之浮越者。其脉多弦长有力，右部尤甚，李士材脉诀歌括所谓直上直下也。其证觉胸中满闷烦热，时作呃逆，多吐痰涎，剧者觉痰火与上冲之气杜塞咽喉，几不能息。</p>
<p>宜治以拙拟降胃镇冲汤（方见“论冲气上冲之病因病状病脉及治法”一节），俾冲、胃之气下降，而诸病自愈矣。</p>
<p>有因用心过度，心中生热，牵动少阳相火（即胆肝中所寄之相火），上越且外越者。其脉寸关皆有力，多兼滑象，或脉搏略数。其为病∶心中烦躁不安，多生疑惑，或多忿怒，或觉热起胁下，散于周身。治用生怀山药细末六七钱，煮作粥，晨间送服芒硝三钱，晚送服西药臭剥两瓦。盖芒硝咸寒，善解心经之热，以开心下热痰（此证心下多有热痰）；臭剥性亦咸寒，能解心经之热，又善制相火妄动。至送以山药粥者，因咸寒之药与脾胃不宜，且能耗人津液，而山药则善于养脾胃、滋津液，用之送服硝、剥，取其相济以成功，犹《金匮》之硝石矾石散送以大麦粥也。</p>
<p>有因心肺脾胃之阳甚虚，致寒饮停于中焦，且溢于膈上，逼迫心肺脾胃之阳上越兼外越者。其脉多弦迟细弱，六部皆然，又间有浮大而软，按之豁然者。其现证∶或目眩耳聋，或周身发热，或觉短气，或咳喘，或心中发热，思食鲜果，而食后转觉心中胀满病加剧者。宜用拙拟理饮汤。服数剂后，心中不觉热、转觉凉者，去芍药。或觉气不足者，加生箭 三钱。此证如此治法，即方书所谓用温燥健补脾胃之药可以制伏相火。不知其所伏者非相火，实系温燥之药能扫除寒饮，而心肺脾胃之阳自安其宅也。</p>
<p>上所列火不归原之证，其病因虽不同，而皆系内伤。至外感之证，亦有火不归原者，伤寒、温病中之戴阳证是也。其证之现状∶面赤、气粗、烦躁不安，脉象虽大，按之无力，又多寸盛尺虚。此乃下焦虚寒孤阳上越之危候，颇类寒温中阴极似阳证。然阴极似阳，乃内外异致，戴阳证乃上下异致也。宜用《伤寒论》通脉四逆汤，加葱、加人参治之（原方原谓面赤者加葱，面赤即戴阳证）。</p>
<p>特是戴阳之证不一。使果若少阴脉之沉细，或其脉非沉细而按之指下豁然毫无根柢，且至数不数者，方可用通脉四逆汤方。若脉沉细而数或浮大而数者，其方即断不可用。曾治王××，年四十余，身形素虚，伤寒四五日间，延为诊视。其脉关前洪滑，两尺无力。为开拙拟仙露汤，因其尺弱嘱其将药徐徐饮下，一次只温饮一大口，防其寒凉侵下焦也。病家忽愚所嘱，竟顿饮之，遂致滑泻数次，多带冷沫，上焦益觉烦躁，鼻如烟熏，面如火炙，其关前脉大于从前一倍，数至七至。知其已成戴阳之证，急用野台参一两，煎汤八分茶盅，兑童便半盅（须用五岁以下童子便），将药碗置凉水盆中，候冷顿饮之。又急用知母、玄参、生地各一两，煎汤一大碗候用。自服参后，屡诊其脉。过半点钟，脉象渐渐收敛，脉搏似又加数，遂急用候服之药炖极热，徐徐饮下，一次只饮药一口，阅两点钟尽剂，周身微汗而愈。</p>
<p><strong>按</strong>∶此证上焦原有燥热，因初次凉药顿服，通过病所，直达下焦，上焦燥热仍留。迨下焦滑泻，元阳上浮，益助上焦之热，现种种热象，脉数七至。此时不但姜、附分毫不敢用，即单用人参，上焦之燥热亦必格拒不受。故以童便之性下趋者佐之，又复将药候至极凉顿服下。迨迟之有倾，脉象收敛，至数加数，是下焦得参温补之力而元阳收回，其上焦因参反激之力而燥热益增也。故又急用大凉大润之药，乘热徐徐饮之，以清上焦之燥热，而不使其寒凉之性复侵下焦。此于万难用药之际，仍欲用药息息吻合，实亦费尽踌躇矣。</p>
<h3 id="79-论腰疼治法" class="article-heading"><a href="#79-论腰疼治法" class="headerlink" title="79.论腰疼治法"></a>79.论腰疼治法<a class="article-anchor" href="#79-论腰疼治法" aria-hidden="true"></a></h3><p>方书谓∶“腰者肾之府，腰疼则肾将惫矣。”夫谓腰疼则肾将惫，诚为确论。至谓腰为肾之府，则尚欠研究。何者？凡人之腰疼，皆脊梁处作疼，此实督脉主之。督脉者，即脊梁中之脊髓袋，下连命门穴处，为人之副肾脏（是以不可名为肾之府）。肾虚者，其督脉必虚，是以腰疼。治斯证者，当用补肾之剂，而引以入督之品。曾拟益督丸一方，徐徐服之，果系肾虚腰疼，服至月余自愈。</p>
<p><strong>【益督丸】</strong>杜仲四两酒浸炮黄，菟丝子三两酒浸蒸熟，续断二两酒浸蒸熟，鹿角胶二两，将前三味为细末，水化鹿角胶为丸，黄豆粒大。每服三钱，日两次。服药后，嚼服熟胡桃肉一枚。</p>
<p>诸家本草皆谓，杜仲宜炒断丝用，究之将杜仲炒成炭而丝仍不断，如此制法殊非所宜。是以此方中惟用生杜仲炮黄为度。胡桃仁原补肾良药，因其含油质过多，不宜为丸，故于服药之后单服之。</p>
<p>若证兼气虚者，可用黄 、人参煎汤送服此丸。若证兼血虚者，可用熟地、当归煎汤送服此丸。</p>
<p>有因瘀血腰疼者，其人或过于任重，或自高坠下，或失足闪跌，其脊梁之中存有瘀血作疼。宜治以活络效灵丹，加 虫三钱，煎汤服，或用葱白作引更佳。</p>
<p>李××，腰疼数年不愈，为之延医。其疼剧时心中恒觉满闷，轻时则似疼非疼，绵绵不已；亦恒数日不疼。其脉左部沉弦，右部沉牢。自言得此病已三年，服药数百剂，其疼卒未轻减。观从前所服诸方，虽不一致，大抵不外补肝肾强筋骨诸药，间有杂以祛风药者。因思《内经》谓通则不痛，而此则痛则不通也。且即其脉象之沉弦、沉牢，心中恒觉满闷，其关节经络必有瘀而不通之处可知也。爰为拟利关节通络之剂，而兼用补正之品以辅助之。</p>
<p>生怀山药（一两） 大甘枸杞（八钱） 当归（四钱） 丹参（四钱） 生明没药（四钱） 生五灵脂（四钱） 穿山甲（二钱炒捣） 桃仁（二钱） 红花（钱半） 虫（五枚） 广三七（二钱捣细）</p>
<p>药共十一味。先将前十味煎汤一大盅，送服三七细末一半。至煎渣再服时，仍送服其余一半。</p>
<p>此药服至三剂，腰已不疼，心中亦不发闷，脉较前缓和，不专在沉分。遂即原方去山甲，加胡桃肉四钱。</p>
<p>连服十剂，自觉身体轻爽。再诊其脉，六部调匀，腰疼遂从此除根矣。就此证观之，凡其人身形不羸弱而腰疼者，大抵系关节经络不通；其人显然羸弱而腰疼者，或肝肾有所亏损而然也。</p>
<p>在妇女又恒有行经时腰疼者，曾治一人，年过三旬，居恒呼吸觉短气，饮食似畏寒凉。当行经时觉腰际下坠作疼。其脉象无力，至数稍迟。知其胸中大气虚而欲陷，是以呼吸气短，至行经时因气血下注大气亦随之下陷，是以腰际觉下坠作疼也。为疏方用生箭 一两，桂枝尖、当归、生明没药各三钱。连服七八剂，其病遂愈。</p>
<p>又治一妇人行经腰疼且兼腹疼，其脉有涩象，知其血分瘀也。治以当归、生鸡内金各三钱，生明没药、生五灵脂、生箭 、天花粉各四钱，连服数剂全愈。</p>
<h3 id="80-论肢体痿废之原因及治法" class="article-heading"><a href="#80-论肢体痿废之原因及治法" class="headerlink" title="80.论肢体痿废之原因及治法"></a>80.论肢体痿废之原因及治法<a class="article-anchor" href="#80-论肢体痿废之原因及治法" aria-hidden="true"></a></h3><p>（附∶起痿汤、养脑利肢汤）</p>
<p>《内经》谓∶“五脏有病，皆能使人痿。”至后世方书，有谓系中风者，言风中于左，则左偏枯而痿废，风中于右则右偏枯而痿废。有谓系气虚者，左手足偏枯痿废，其左边之气必虚，右手足偏枯痿废，其右边之气必虚。有谓系痰瘀者。有谓系血瘀者。有谓系风寒湿相并而为痹，痹之甚者即令人全体痿废。因痰瘀血瘀及风寒湿痹皆能阻塞经络也。乃自脑髓神经司知觉运动之说倡自西人，遂谓人之肢体痿废皆系脑髓神经有所伤损。而以愚生平所经验者言之，则中西之说皆不可废。今试列举素所经验者于下，以征明之。</p>
<p>忆在籍时，曾见一猪，其两前腿忽不能动，须就其卧处饲之，半月后始渐愈。又旬余解此猪，见其肺上新愈之疮痕宛然可辨，且有将愈未尽愈者。即物测人，原可比例，此即《内经》所谓因肺热叶焦发为痿者也。由斯知五脏有病皆使人痿者，诚不误也。</p>
<p>在奉天曾治一妇人，年近三旬，因夏令夜寝当窗，为风所袭，遂觉半身麻木，其麻木之边，肌肤消瘦，浸至其一边手足不遂，将成偏枯。其脉左部如常，右部则微弱无力，而麻木之边适在右。此因风袭经络，致其经络闭塞不相贯通也。不早祛其风，久将至于痿废。为疏方用生箭 二两，当归八钱（用当归者取其血活风自去也），羌活、知母、乳香、没药各四钱，全蝎二钱，全蜈蚣三条。煎服一剂即见轻，又服数剂全愈。</p>
<p>此中风能成痿废之明征也。</p>
<p>在本邑治一媪，年过六旬，其素日气虚，呼吸常觉短气。偶因劳力过度，忽然四肢痿废，卧不能起，呼吸益形短气，其脉两寸甚微弱，两尺重按仍有根柢，知其胸中大气下陷，不能斡旋全身也，为疏方用生箭一两，当归、知母各六钱，升麻、柴胡、桔梗各钱半，乳香、没药各三钱，煎服一剂，呼吸即不短气，手足略能屈伸。又即原方略为加减，连服数剂全愈，此气虚成痿废之明征也。</p>
<p>在本邑治一媪，年五旬，于仲冬之时忽然昏倒不知人，其胸中似有痰涎，大碍呼吸。诊其脉，微细欲无，且甚迟缓。其家人谓其平素常觉心中发凉，咳吐粘涎。知其胸中素有寒饮，又感冬日严寒之气，其寒饮愈凝结杜塞也。急用胡椒三钱捣碎，煎两三沸，取浓汁多半杯灌下，呼吸顿形顺利。继用干姜六钱，桂枝尖、当归各三钱，连服三剂，可作呻吟，肢体渐能运动，而左手足仍不能动。继治以助气消痰活络之剂，左手足亦渐复旧。此痰瘀能成痿废之明征也。</p>
<p>在本邑治一室女，素本虚弱，医者用补敛之药太过，月事闭塞，两腿痿废，浸至抑搔不知疼痒，其六脉皆有涩象，知其经络皆为瘀血闭塞也。为疏方用拙拟活络效灵丹，加怀牛膝五钱，红花钱半， 虫五个。</p>
<p>煎服数剂，月事通下，两腿已渐能屈伸，有知觉。又为加生黄 、知母各三钱，服数剂后，腿能任地。然此等证非仓猝所能全愈，俾将汤剂作为丸剂，久久服之，自能脱然。此血瘀能成痿废之明征也。</p>
<p>族兄××，冬令两腿作疼，其腿上若胡桃大疙瘩若干。自言其少时恃身体强壮，恒于冬令半冰半水之中捕鱼。一日正在捕鱼之际，朔风骤至，其寒彻骨，遂急还家歇息，片时两腿疼痛不能任地，因卧热炕上，复以浓被。数日后，觉其疼在骨，皮肤转麻木不仁，浸至两腿不能屈伸。后经医调治，兼外用热烧酒糠熨之，其疼与木渐愈，亦能屈伸，惟两腿皆不能伸直。有人教坐椅上，脚踏圆木棍来往，令木棍旋转，久之腿可伸直。如法试演，迨至春气融和，两腿始恢撤消状。然至今已三十年，每届严寒之时，腿仍觉疼，必服热药数剂始愈。至腿上之疙瘩，乃当时因冻凝结，至今未消者也。愚曰∶“此病犹可除根。然其寒在骨，非草木之品所能奏效，必须服矿质之药，因人之骨中多函矿质也。”俾先用生硫黄细末五分，于食前服之，日两次，品验渐渐加多，以服后觉心中微温为度。果用此方将腿疼之病除根。此风寒湿痹能成痿废之明征也。</p>
<p>至西人谓此证关乎脑髓神经者，愚亦确有经验。原其神经之所以受伤，大抵因脑部充血所致。盖脑部充血之极，可至脑中血管破裂。至破裂之甚者，管中之血溢出不止，其人即昏厥不复苏醒。若其血管不至破裂，因被充血排挤隔管壁将血渗出，或其血管破裂少许，出血不多而自止，其所出之血若粘滞于左边司运动之神经，其右边手足即痿废；若粘滞其右边司运动之神经，其左边之手足即痿废。因人之神经原左右互相管摄也。此证皆脏腑气血挟热上冲，即《内经》所谓血之与气并走于上之大厥也。其人必有剧烈之头疼，其心中必觉发热，其脉象必然洪大或弦长有力。《内经》又谓此证“气反则生，不反则死”，盖气反则气下行，血亦下行，血管之未破裂者，不再虞其破裂，其偶些些破裂者，亦可因气血之下行而自愈；若其气不反，血必随之上升不已，将血管之未破裂者可至破裂，其已破裂者更血流如注矣。愚因细参《内经》之旨，而悟得医治此证之方，当重用怀牛膝两许，以引脑中之血下行，而佐以清火降胃镇肝之品，俾气与火不复相并上冲。数剂之后，其剧烈之头疼必愈，脉象亦必和平。再治以化瘀之品以化其脑中瘀血，而以宣通气血、畅达经络之药佐之，肢体之痿废者自能徐徐愈也。特是因脑充血而痿废者，本属危险之证，所虑者辨证不清，当其初得之时若误认为气虚而重用补气之品，若王勋臣之补阳还五汤，或误认为中风而重用发表之品，若《千金》之续命汤，皆益助其气血上行，而危不旋踵矣。至用药将其脑充血治愈，而其肢体之痿废或仍不愈，亦可少用参 以助其气分，然必须用镇肝、降胃、清热、通络之药辅之，方能有效。因拟两方于下，以备采用。</p>
<p><strong>【起痿汤】</strong>治因脑部充血以致肢体痿废，迨脑充血治愈，脉象和平，而肢体仍痿废者。徐服此药，久自能愈。</p>
<p>生箭 （四钱） 生赭石（六钱轧细） 怀牛膝（六钱） 天花粉（六钱）</p>
<p>玄参（五钱） 柏子仁（四钱） 生杭芍（四钱） 生明没药（三钱）</p>
<p>生明乳香（三钱） 虫（四枚大的） 制马钱子末（二分）</p>
<p>共药十一味。将前十味煎汤，送服马钱子末。至煎渣再服时，亦送服马钱子末二分。</p>
<p><strong>【养脑利肢汤】</strong>治同前证，或服前方若干剂后肢体已能运动而仍觉无力者。</p>
<p>野台参（四钱） 生赭石（六钱轧细） 怀牛膝（六钱） 天花粉（六钱）</p>
<p>玄参（五钱） 生杭芍（四钱） 生明乳香（三钱） 生明没药（三钱）</p>
<p>威灵仙（一钱） 虫（四枚大的） 制马钱子末（二分）</p>
<p>共药十一味。将前十味煎汤，送服马钱子末。至煎渣再服时，亦送服马钱子末二分。上所录二方，为愚新拟之方，而用之颇有效验，恒能随手建功，试举一案以明之。</p>
<p>天津贺某，得脑充血证，左手足骤然痿废，其脉左右皆弦硬而长，其脑中疼而且热，心中异常烦躁。</p>
<p>投以建瓴汤，为其脑中疼而且热，更兼烦躁异常，加天花粉八钱。连服三剂后，觉左半身筋骨作疼，盖其左半身从前麻木无知觉，至此时始有知觉也。其脉之弦硬亦稍愈。遂即原方略为加减，又服数剂，脉象已近和平，手足稍能运动，从前起卧转身皆需人，此时则无需人矣。于斯改用起痿汤，服数剂，手足之运动渐有力，而脉象之弦硬又似稍增，且脑中之疼与热从前服药已愈，至此似又微觉疼热，是不受黄 之升补也。</p>
<p>因即原方将黄 减去，又服数剂，其左手能持物，左足能任地矣，头中亦分毫不觉疼热。再诊其脉已和平如常，遂又加黄  ，将方中花粉改用八钱，又加天冬八钱，连服六剂可扶杖徐步，仍觉乏力。继又为拟养脑利肢汤，服数剂后，心中又似微热，因将花粉改用八钱，又加带心寸麦冬七钱，连服十剂全愈。</p>
<p><strong>按</strong>∶此证之原因不但脑部充血，实又因脑部充血之极而至于溢血。迨至充血溢血治愈，而痿废仍不愈者，因从前溢出之血留滞脑中未化，而周身经络兼有闭塞处也。是以方中多用通气化血之品。又恐久服此等药或至气血有损，故又少加参 助之，且更用玄参、花粉诸药以解参 之热，赭石、牛膝诸药以防参之升，可谓熟筹完全矣。然服后犹有觉热之时，其脉象仍有稍变弦硬之时，于斯或减参  ，或多加凉药，精心酌斟，息息与病机相赴，是以终能治愈也。至于二方中药品平均之实偏于凉，而服之犹觉热者，诚以参之性可因补而生热，兼以此证之由来，又原因脏腑之热挟气血上冲也。</p>
<h3 id="81-论四肢疼痛其病因凉热各异之治法" class="article-heading"><a href="#81-论四肢疼痛其病因凉热各异之治法" class="headerlink" title="81.论四肢疼痛其病因凉热各异之治法"></a>81.论四肢疼痛其病因凉热各异之治法<a class="article-anchor" href="#81-论四肢疼痛其病因凉热各异之治法" aria-hidden="true"></a></h3><p>从来人之腿疼者未必臂疼，臂疼者未必腿疼，至于腿臂一时并疼，其致疼之因，腿与臂大抵相同矣。</p>
<p>而愚临证四十余年，治愈腿臂一时并疼者不胜记。独在奉曾治一媪，其腿臂一时并疼，而致腿疼臂疼之病因则各异，今详录其病案于下。</p>
<p>奉天佟姓媪，年五十七岁，于仲冬渐觉四肢作疼，延医服药三十余剂，浸至卧床不能转侧，昼夜疼痛不休。至正月初旬，求为诊视，其脉左右皆浮而有力，舌上微有白苔，知其兼有外感之热也。西药阿斯匹林善发外感之汗，又善治肢体疼痛，俾用一瓦半，白糖水送下，以发其汗。翌日视之，自言汗后疼稍愈，能自转侧。而其脉仍然有力，遂投以连翘、花粉、当归、丹参、白芍、乳香、没药诸药，两臂疼愈强半，而腿疼则加剧。自言两腿得热则疼减，若服热药其疼当愈。于斯又改用当归、牛膝、续断、狗脊、骨碎补、没药、五加皮诸药，服两剂后腿疼见愈，而臂疼又加剧。是一人之身，腿畏凉、臂畏热也。夫腿既畏凉，其疼也必因有凝结之凉；臂既畏热，其疼也必因有凝结之热。筹思再三，实难疏方。细诊其脉，从前之热象已无，其左关不任重按。恍悟其上热下凉者，因肝木稍虚，或肝气兼有郁滞，其肝中所寄之相火不能下达，所以两腿畏凉；其火郁于上焦，因肝虚不能敷布，所以两臂畏热。向曾治友人刘××左臂常常发热，其肝脉虚而且郁，投以补肝兼舒肝之剂而愈，以彼例此，知旋转上热下凉之机关，在调补其肝木而已。遂又为疏方用净萸肉一两，当归、白芍各五钱，乳香、没药、续断各四钱，连翘、甘草各三钱，每日煎服一剂。又俾于每日用阿斯匹林一瓦分三次服下。数日全愈。方中重用萸肉者，因萸肉得木气最全，酸敛之中大具条畅之性，是以善补肝又善舒肝。《神农本草经》谓其逐寒湿痹，四肢之作疼，亦必有痹而不通之处也。</p>
<p>况又有当归、白芍、乳香、没药以为之佐使，故能奏效甚捷也。</p>
<h3 id="82-论治偏枯者不可轻用补阳还五汤" class="article-heading"><a href="#82-论治偏枯者不可轻用补阳还五汤" class="headerlink" title="82.论治偏枯者不可轻用补阳还五汤"></a>82.论治偏枯者不可轻用补阳还五汤<a class="article-anchor" href="#82-论治偏枯者不可轻用补阳还五汤" aria-hidden="true"></a></h3><p>今之治偏枯者多主气虚之说，而习用《医林改错》补阳还五汤。然此方用之有效有不效，更间有服之即偾事者，其故何也？盖人之肢体运动原脑髓神经为之中枢，而脑髓神经所以能司运动者，实赖脑中血管为之濡润，胸中大气为之斡旋。乃有时脑中血管充血过度，甚或至于破裂，即可累及脑髓神经，而脑髓神经遂失其司运动之常职；又或有胸中大气虚损过甚，更或至于下陷，不能斡旋脑髓神经，而脑髓神经亦恒失其司运动之常职。此二者，一虚一实，同为偏枯之证，而其病因实判若天渊。设或药有误投，必至凶危立见。是以临此证者，原当细审其脉，且细询其未病之先状况何如。若其脉细弱无力，或时觉呼吸短气，病发之后并无心热头疼诸证，投以补阳还五汤，恒见效。即不效，亦必不至有何弊病。若其脉洪大有力，或弦硬有力，更预有头疼眩晕之病，至病发之时，更觉头疼眩晕益甚，或兼觉心中发热者，此必上升之血过多，致脑中血管充血过甚，隔管壁泌出血液，或管壁少有罅漏流出若干血液，若其所出之血液，粘滞左边司运动之神经，其右半身即偏枯，若粘滞右边司运动之神经，其左半身即偏枯。此时若投以拙拟建瓴汤，一二剂后头疼眩晕即愈。继续服之，更加以化瘀活络之品，肢体亦可渐愈。若不知如此治法，惟确信王勋臣补阳还五之说，于方中重用黄 ，其上升之血益多，脑中血管必将至破裂不止也，可不慎哉！如以愚言为不然，而前车之鉴固有医案可征也。</p>
<p>邑某君，年过六旬，患偏枯原不甚剧。欲延城中某医治之，不遇。适有在津之老医初归，造门自荐。服其药后，即昏不知人，迟延半日而卒。后其家人持方质愚，系仿补阳还五汤，重用黄 八钱。知其必系脑部充血过度以致偏枯也，不然服此等药何以偾事哉？</p>
<p>又尝治直隶王××，其口眼略有歪斜，左半身微有不利，时作头疼，间或眩晕，其脉象洪实，右部尤甚，知其系脑部充血。问其心中，时觉发热。治以建瓴汤，连服二十余剂全愈。王××愈后甚喜，而转念忽有所悲，因告愚曰∶“五舍弟从前亦患此证，医者投以参  之剂，竟至不起。向以为病本不治，非用药有所错误，今观先生所用之方，乃知前方固大谬也。”统观两案及王××之言，则治偏枯者不可轻用补阳还五汤，不愈昭然哉！而当时之遇此证者，又或以为中风而以羌活、防风诸药发之，亦能助其血益上行，其弊与误用参者同也。盖此证虽有因兼受外感而得者，然必其外感之热传入阳明，而后激动病根而猝发，是以虽挟有外感，亦不可投以发表之药也。</p>
<h3 id="83-论鼻渊治法" class="article-heading"><a href="#83-论鼻渊治法" class="headerlink" title="83.论鼻渊治法"></a>83.论鼻渊治法<a class="article-anchor" href="#83-论鼻渊治法" aria-hidden="true"></a></h3><p>《内经》谓“胆移热于脑则辛 鼻渊。” 者，鼻通脑之径路也。辛 ，则 中觉刺戟也。鼻渊者，鼻流浊涕如渊之不竭也。盖病名鼻渊，而其病灶实在于 ，因中粘膜生炎，有似腐烂，而病及于脑也。其病标在上，其病本则在于下，故《内经》谓系胆之移热。</p>
<p>而愚临证品验以来，知其热不但来自胆经，恒有来自他经者。而其热之甚者，又恒来自阳明胃腑。胆经之热，大抵由内伤积热而成。胃腑之热，大抵由伏气化热而成。临证者若见其脉象弦而有力，宜用药清其肝胆之热，若胆草、白芍诸药，而少加连翘、薄荷、菊花诸药辅之，以宣散其热，且以防其有外感拘束也。若见其脉象洪而有力，宜用药清其胃腑之热，若生石膏、知母诸药，亦宜少加连翘、薄荷、菊花诸药辅之。且浊涕常流，则含有毒性，若金银花、甘草、花粉诸药皆可酌加也。若病久阴虚，脉有数象者，一切滋阴退热之药皆可酌用也。后世方书治此证者，恒用苍耳、辛夷辛温之品，此显与经旨相背也。夫经既明言为胆之移热，则不宜治以温药可知。且明言 辛鼻渊，不宜更用辛温之药助其  益辛，更可知矣。即使证之初得者，或因外感拘束，宜先投以表散之药，然止宜辛凉而不可用辛温也。是以愚遇此证之脉象稍浮者，恒先用西药阿斯匹林瓦许汗之，取其既能解表又能退热也。拙着石膏解中，载有重用生石膏治愈此证之案数则，可以参观。又此证便方，用丝瓜蔓煎汤饮之，亦有小效。若用其汤当水煎治鼻渊诸药，其奏效当尤捷也。</p>
<h3 id="84-详论咽喉证治法" class="article-heading"><a href="#84-详论咽喉证治法" class="headerlink" title="84.详论咽喉证治法"></a>84.详论咽喉证治法<a class="article-anchor" href="#84-详论咽喉证治法" aria-hidden="true"></a></h3><p>咽喉之证，有内伤外感，或凉或热，或虚或实，或有传染或无传染之殊。今试逐条详论之于下。</p>
<p>伤寒病恒兼有咽喉之证。《伤寒论》阳明篇第二十节云∶“阳明病但头眩，不恶寒，故能食而咳，其人必咽痛。若不咳者，咽亦不痛。”按此节但言咽痛，未言治法。乃细审其文义，是由太阳初传阳明，胃腑之热犹未实（是以能食），其热兼弥漫于胸中（胸中属太阳当为阳明病连太阳），上熏肺脏，所以作咳，更因咳而其热上窜，所以咽痛。拟治以白虎汤去甘草加连翘、川贝母。</p>
<p>少阴篇第三节，“病患脉阴阳俱紧，反汗出者，亡阳也，此属少阴，法当咽痛。”此节亦未列治法。</p>
<p>按少阴脉微细，此则阴阳俱紧，原为少阴之变脉。紧脉原不能出汗，因其不当出汗者而反自汗，所以知其亡阳。其咽痛者，无根之阳上窜也。拟用大剂八味地黄汤，以芍药易丹皮，再加苏子、牛膝，收敛元阳归根以止汗，而咽痛自愈也。</p>
<p><strong>【加减八味地黄汤】</strong></p>
<p>大怀熟地（一两） 净萸肉（一两） 生怀山药（八钱） 生杭芍（三钱） 大云苓片（二钱） 泽泻（钱半） 乌附子（二钱） 肉桂（二钱去粗皮后入） 怀牛膝（三钱） 苏子（二钱研炒）</p>
<p>煎汤盅半，分两次温服。</p>
<p>少阴篇第三十节云∶“少阴病，下利、咽痛、胸满、心烦者，猪肤汤主之。”按此证乃少阴之热弥漫于三焦也。是以在上与中，则为咽痛烦满，因肾中真阴不能上升与阳分相济，所以多生燥热也；在下，则为下利，因脏病移热于腑，其膀胱瘀滞，致水归大肠而下利也。至治以猪肤汤者，以猪为水蓄，其肤可熬胶，汁液尤胜，原能助肾阴上升与心阳调剂以化燥热。而又伍以白蜜之凉润，小粉之冲和，熬之如粥，服后能留恋于肠胃，不致随下利泻出，自能徐徐敷布其气化，以清三焦弥漫之热也。</p>
<p>少阴篇第三十一节云∶“少阴病二、三日，咽痛者，可与甘草汤。不瘥者与桔梗汤。”此亦少阴病之热者也。用甘草汤取其能润肺利咽，而其甘缓之性又能缓心火之上炎，则下焦之燥热可消也。用桔梗汤者，取其能升提肾中之真阴，俾阴阳之气互相接续，则上焦之阳自不浮越以铄肺熏咽，且其上达之力又善散咽喉之郁热也。按后世治咽喉证者皆忌用桔梗，然果审其脉为少阴病之微细脉，用之固不妨也。况古所用之桔梗皆是苦桔梗，其性能升而兼能降，实具有开通之力也。</p>
<p>少阴篇第三十二节云∶“少阴病，咽中伤生疮，不能言语，声不出者，苦酒汤主之。”按少阴之脉原络肺上循喉咙，是以少阴篇多兼有咽喉之病。至治以苦酒汤，唐氏为苦酒与半夏同用可使咽中之疮速破。苦酒即今之醋，醋调生半夏末外敷原可消疮，不必皆攻之使破之。</p>
<p>厥阴篇第九节云∶“伤寒先厥后发热，下利必自止，而反汗出，咽中痛，其喉为痹。”按此节之咽痛，以多亡阴也，与少阴篇之汗出亡阳者原互相对照。盖其人之肝脏蕴有实热，因汗出过多耗其阴液，其热遂上窜郁于咽中而作痛，故曰其咽为痹。痹者热与气血凝滞不散也。仲师当日未言治法，而愚思此证当用酸敛之药以止其汗，凉润之药以复其液，宣通之药以利其咽，汇集为方，庶可奏功。爰将所拟之方详录于下。</p>
<p><strong>【敛阴泻肝汤】</strong></p>
<p>生杭芍（两半） 天花粉（一两） 射干（四钱） 浙贝母（四钱捣碎） 酸石榴（一个连皮捣烂）</p>
<p>同煎汤一盅半，分两次温服下。</p>
<p>上所录伤寒兼咽喉病者六节，伤寒中之咽喉证大略已备。而愚临证多年，知伤寒兼病咽喉又有出于六节之外者，试举治验之案一则明之。</p>
<p>愚在奉时治一朱姓学生，患伤寒三四日，蜷卧昏昏似睡，间作谵语，呼之眼微开，舌上似无苔，而舌皮甚干，且有黑斑，咽喉疼痛，小便赤而热，大便数日未行，脉微细兼沉，心中时觉发热，而肌肤之热度如常。此乃少阴伤寒之热证，因先有伏气化热，乘肾脏虚损而窜入少阴，遏抑肾气不能上达，是以上焦燥热而舌斑咽痛也，其舌上有黑斑者，亦为肾虚之现象。至其病既属热而脉微细者，诚以脉发于心，肾气因病不能上达与心相济，其心之跳动即无力，此所以少阴伤寒无论或凉或热其脉皆微细也。</p>
<p>遂为疏方∶生石膏细末二两，生怀山药一两，大潞参六钱，知母六钱，甘草二钱，先用鲜茅根二两煮水，以之煎药，取清汤三盅，每温服一盅调入生鸡子黄一枚。服药一次后，六脉即起。服至二次，脉转洪大。服至三次，脉象又渐和平，精神亦复，舌干咽痛亦见愈。翌日即原方略为加减，再服一剂，诸病全愈。按上所用之方，即坎离互根汤。方之细解详于本方后，兹不赘。</p>
<p>至于温病，或温而兼疹，其兼咽喉证者尤多。方书名其证为烂喉痧，其证多系有传染之毒菌。治之者，宜注意清其温热，解其疹毒，其咽喉之证亦易愈。试举治验之案以明之。</p>
<p>戌辰在津，有宋××长子××患温疹兼喉证。医者皆忌重用凉药，服其药数剂，病转增剧。继延愚为诊视，其脉洪长有力，纯乎阳明胃腑蕴有实热；其疹似靥未靥；视其咽喉两旁红，微有烂处；心中自觉热甚；</p>
<p>小便短赤；大便三日未行。为开大剂白虎汤，加连翘四钱，薄荷叶钱半以托疹外出。方中石膏重用生者四两，将药煎汤三盅，分三次温饮下，病大见愈，而脉仍有力，咽喉食物犹疼。继又用原方，先取鲜白茅根二两煮水以煎药，仍分三次服下，尽剂而愈，大便亦通下。后其次子亦患温疹喉证，较其兄尤剧。仍治以前方，初次即用茅根汤煎药，药方中生石膏初用三两，渐加至五两始愈。继其幼女年七岁亦患温疹喉证，较其两兄尤重，其疹周身成一个，肉皮皆红（俗谓此等疹皆不能治愈）。亦治以前方，为其年幼方中生石膏初用二两，后加至六两，其热稍退而喉痛不减，其大便六日未行，遂单用净芒硝俾淬水服下，大便即通，其热大减，喉痛亦愈强半。再诊其脉虽仍有力，实有浮而还表之象，遂用西药阿斯匹林一瓦，因病机之外越而助其出汗。果服后周身得汗，霍然全愈。</p>
<p>温疹之证。西人名为猩红热，有毒菌传染，原不易治，而兼咽喉证者治之尤难。仲景所谓“阳毒为病，面赤斑斑如锦纹，咽喉痛，唾脓血”者，当即此证。近世方书中又名为烂喉痧，谓可治以《伤寒论》麻杏甘石汤。然麻杏甘石汤中石膏之分量原为麻黄之二倍。若借用其方则石膏之分量当十倍于麻黄（石膏一两麻黄一钱）；其热甚者，石膏之分量又当二十倍于麻黄（石膏二两麻黄一钱），然后用之无弊。</p>
<p>沧州友人董××，年过三旬，初则感冒发颐，继则渐肿而下延至胸膺，服药无效。时当中秋节后，淋雨不止，因病势危急，冒雨驱车迎愚。既至，见其颔下连颈，壅肿异常，抚之硬而且热，色甚红，纯是一团火毒之气，下肿已至心口；其牙关不开，咽喉肿疼，自牙缝进水半口，必以手掩口，十分用力始能下咽；且痰涎填满胸中，上至咽喉，并无容水之处，进水少许，必换出痰涎一口；且觉有气自下上冲，常作呃逆；其脉洪滑而长，重按有力，一分钟约近九十至；大便数日未行。愚曰∶“此俗所称虾蟆瘟也。其毒热炽盛，盘踞阳明之府，若火之燎原，必重用生石膏清之，乃可缓其毒热之势。”从前医者在座，谓曾用生石膏一两，毫无功效。愚曰∶“石膏乃微寒之药，《神农本草经》原有明文，仅用两许何能清此炽盛之热毒。”遂为疏方，用生石膏四两，清半夏四钱，金线重楼三钱，连翘二钱，射干二钱。煎服后，觉药停胸间不下，其热与肿似有益增之势。知其证兼结胸，火热无下行之路，故益上冲也。复急取生石膏四两，赭石三两，又煎汤服下，仍觉停于胸间。又急取赭石三两，蒌仁二两，芒硝八钱，又煎汤饮下，胸中仍不开通。此时咽喉益肿，再饮水亦不能下咽，病家惶恐无措。愚晓之曰∶“余所以连次亟亟用药者，正为此病肿势浸长，恐稍缓则药不能进。今其胸中既贮如许多药，断无不下行之理。药下行则结开便通，毒火随之下降，而上焦之肿热必消矣。”时当晚十点钟，至夜半觉药力下行，黎明下燥粪若干，上焦肿热觉轻，水浆可进，晨饭时牙关亦微开，服茶汤一碗。午后肿热又渐增，抚其胸，热又烙手，脉仍洪实。意其燥粪必未尽下，遂投以大黄四钱，芒硝五钱，又下燥粪，兼有溏粪，病遂大愈。而肿处之硬者仍不甚消，胸间抚之犹热，脉象亦仍有余热。又用生石膏四两，金银花、连翘各五钱，煎汤一大碗，分数次温饮下，日服一剂，三日全愈。按此病实温疫（疫有寒温两种而寒者甚少），确有传染至猛至烈之毒菌，是以难治。又按此证当二次用药时，若加硝、黄于药中，早通其大便，或不至以后如此危险，而当时阅历未深，犹不能息息与病机相赴也。</p>
<p>有白喉证，其发白或至腐烂，实为传染病之一端。其证大抵先有蕴热，则易受传染。为其证内伤为重，宜用凉润滋阴清火之品，而忌用表散之剂。然用辛凉之药以散其火郁，若薄荷、连翘诸药固所不忌也。《白喉忌表抉微》中之养阴清肺汤、神仙活命汤二方，原为治白喉良方。而神仙活命汤中宜加连翘三钱；热甚者可将方中生石膏加倍，或加两倍；若大便不通者，大黄、芒硝皆可酌加。白喉之病，又恒有与烂喉痧相并者（参观医案中温疹兼喉痧治沈姓学生病案）。</p>
<p>又《灵枢》痈疽篇谓∶“痈发于嗌中，名曰猛疽，猛疽不治，化为脓，脓不泻，塞咽，半日死。”按此证即后世所谓截喉痈。初起时，咽喉之间红肿甚剧，宜用消疮之药散之，兼用扁针刺之使多出血。若待其脓成而后泻之，恐不容待其成脓即有危险也。</p>
<p><strong>【消肿利咽汤】</strong></p>
<p>天花粉（一两） 连翘（四钱） 金银花（四钱） 丹参（三钱）</p>
<p>射干（三钱） 玄参（三钱） 乳香（二钱） 没药（二钱）</p>
<p>炙山甲（钱半） 薄荷叶（钱半）</p>
<p>脉象洪实者加生石膏一两，小便不利者加滑石六钱，大便不通者加大黄三钱。</p>
<p>咽喉之证热者居多，然亦间有寒者（参观“论喉证治法”内治刘姓童子一案）。又咽喉两旁微高处，西人谓之扁桃腺，若红肿西人谓之扁桃腺炎。若其处屡次红肿，渐起疙瘩，服清火药则微消，或略有感冒，或稍有内热复起者，此是扁桃腺炎已有根蒂，非但服药所能愈，必用手术割去之，再投以清火消肿之药，始能除根。若不割去，在幼童可累其身体之发达。</p>
<p>《金匮》谓妇人咽中如有炙脔（吐之不出吞之不下俗谓之梅核气病），此亦咽喉证之一也。按∶此证注疏家谓系痰气阻塞咽喉之中，然此证实兼有冲气之冲也。原方半夏浓朴汤主之，是以半夏降冲，浓朴开气，茯苓利痰，生姜、苏叶以宣通其气化。愚用此方时，恒加赭石数钱，兼针其合谷，奏效更速（此证不但妇人男子亦间有之）。</p>
<h3 id="85-论喉证治法" class="article-heading"><a href="#85-论喉证治法" class="headerlink" title="85.论喉证治法"></a>85.论喉证治法<a class="article-anchor" href="#85-论喉证治法" aria-hidden="true"></a></h3><p>愚弱冠时已为人疏方治病，然因年少，人多不相信。值里中有病喉者，延医治疗，烦愚作陪，病者喉肿甚，呼吸颇难，医者犹重用发表之剂，而所用发表之药又非辛凉解肌，愚甚不以为然，出言驳之。医者谓系缠喉风证，非发透其汗不能消肿。病家信其说，误服其药，竟至不救。后至津门应试，值《白喉忌表抉微》书新出，阅之。见其立论以润燥滋阴清热为主，惟少加薄荷、连翘以散郁热，正与从前医者所用之药相反。</p>
<p>因喜而试用其方，屡奏功效。后值邑中患喉证者颇多，用《白喉忌表抉微》治法，有效有不效。观喉中，不必发白，恒红肿异常。有言此系烂喉痧者，又或言系截喉痈者，大抵系一时之疠气流行而互相传染也。其病初得脉多浮而微数，或浮而有力，久则兼有洪象，此喉证兼瘟病也。</p>
<p>此时愚年近三旬，临证恒自有见解，遇脉之初得浮数有力者，重用玄参、花粉以清其热，牛蒡、连翘以利其喉，再加薄荷叶二钱以透其表，类能奏效。其为日既深，脉象洪而有力者，又恒用白虎汤加银花、连翘、乳香、没药治愈。为其有截喉痈之名，间有加炙山甲，以消其痈肿者。其肿处甚剧，呼吸有窒碍者，恒先用铍针刺出恶血，俾肿消然后服药，针药并施，其奏功亦愈速。</p>
<p>然彼时虽治愈多人，而烂喉痧、截喉痈之名究未见诸书也。后读《灵枢》痈疽篇谓“痈发于嗌中，名曰猛疽，猛疽不治，化为脓，脓不泻，塞咽，半日死。”经既明言痈发嗌中，此后世截喉痈之名所由来也。至谓不泻其脓则危在目前，是针刺泻脓原为正治之法，即不待其化脓，针刺以出其恶血亦可为正治之法矣。又阅《伤寒论》，“阳毒之为病面赤斑斑如锦纹，咽喉痛，唾脓血，五日可治，七日不可治。”王孟英解曰∶“阳毒即后世之烂喉痧耳。”是烂喉痧衍之伤寒，而相传已久，截喉痈即烂喉痧之重者也。盖白喉与烂喉痧证均有外感，特白喉证内伤重而外感甚轻，其外来之邪惟袭入三焦，三焦色白，是以喉现白色，故方中宣散之品但少用薄荷、连翘已能逐邪外出。至烂喉痧原即《伤寒论》之阳毒，其中挟有瘟毒之气，初得之时，原宜重用宣散之品，然宜散以辛凉，而断不可散以温热，且又宜重用凉药以佐之。此为喉证之大略也。</p>
<p>而愚临证数十年，知喉证中原有诸多变证，今详录二则以备参观。</p>
<p>愚在籍时，有刘姓童子，年逾十龄，咽喉肿疼，心中满闷杜塞，剧时呼吸顿停，两目上翻，身躯后挺。</p>
<p>然其所以呼吸顿停者，非咽喉杜塞，实觉胸膈杜塞也。诊其脉微细而迟，其胸膈常觉发凉，有时其凉上冲，即不能息而现目翻身挺之象。即脉审证，知系寒痰结胸无疑。其咽喉肿疼者，寒痰充溢于上焦，迫其心肺之阳上浮也。为拟方∶生赭石细末一两，干姜、乌附子各三钱，浓朴、陈皮各钱半。</p>
<p>煎服一剂，胸次顿觉开通，咽喉肿疼亦愈强半。又服两剂全愈。</p>
<p>奉天孙××，年二十，得喉证。屡经医治，不外《白喉忌表抉微》诸方加减，病日增重，医者诿谓不治。后愚为诊视，其脉细弱而数，粘涎甚多，须臾满口，即得吐出。</p>
<p>知系脾肾两虚，肾虚则气化不摄，阴火上逆，痰水上泛，而脾土虚损又不能制之（若脾土不虚不但能制痰水上泛并能制阴火上逆），故其咽喉肿疼，粘涎若斯之多也。投以六味地黄汤加于术，又少加苏子。连服十剂全愈。</p>
<h3 id="86-详论猩红热治法" class="article-heading"><a href="#86-详论猩红热治法" class="headerlink" title="86.详论猩红热治法"></a>86.详论猩红热治法<a class="article-anchor" href="#86-详论猩红热治法" aria-hidden="true"></a></h3><p>自入夏以来，各处发生猩红热，互相传染。天气炎热而病益加多加剧，治不如法，恒至不救。夫猩红热非他，即痧疹而兼温病也。尝实验痧疹之证，如不兼温病，其将出未出之先，不过微有寒热，或头微疼，或眼胞微肿，或肢体微酸懒，或食欲不振。其疹既出之后，其表里虽俱觉发热，而实无炽盛之剧热。治之者始终投以清表（痧疹始终宜用表药然宜表以辛凉不宜表以温热）解毒之剂，无不愈者。即或始终不服药，听其自出自靥，在一星期间亦可自愈。此以其但有疹毒之热，而无温病之热相助为虐，故其病易愈耳。</p>
<p>至于疹而兼温者，则与斯迥异。其初病之时疹犹未出，即表里壮热，因疹毒之热尚未萌芽，而温病之热已炽盛也。治之者宜将薄荷、连翘、蝉蜕诸托表之药，与玄参、沙参、天花粉诸清里之药并用。其连翘可用三钱，薄荷叶、蝉蜕可各用钱半，玄参、沙参、花粉可各用五钱，再少加金银花、甘草解毒。若虑其痧疹不能透达，可用鲜茅根二两（如无可代以鲜芦根）水煮数沸，取清汤数盅，以之代水煎药，煎汤一大盅，温服，其疹必完全透出矣。或以外更用鲜茅根数两煎四五沸以其汤代茶，更佳。</p>
<p>若其痧疹虽皆透发于外，而火犹炽盛，且深入阳明之府，其舌从前白者至此则渐黄，心中烦热异常，或气粗微喘，鼻翅  动，或神昏谵语，脑膜生炎，其大便干燥，小便赤涩，此乃阳明胃腑大实之候。而欲治阳明胃腑之实热，《伤寒论》白虎汤原为千古不祧之良方。为其兼有疹毒，可于方中加连翘二钱，羚羊角一钱（另煎兑服或锉细末送服或以金银花二钱代之），再用鲜茅根或鲜芦根煮汤，以之代水煎药。方中若用生石膏二两，可煎汤两盅，分两次温服。若用生石膏三两，可煎汤三盅，分三次温服。一剂热未清者，可服至数剂，以服后热退，大便仍不滑泻为度。</p>
<p>若其胃腑虽有大热，因小便不利而大便滑泻者，白虎汤又不可骤服。宜先用滑石、生怀山药各一两，生杭芍八钱，连翘、蝉蜕各钱半，甘草三钱（此方即拙拟滋阴宣解汤），煎汤一大盅服之，其滑泻当即止。泻止之后，热犹不退者，宜于初次方中加滑石六钱，服之以退其热，仍宜煎汤数盅，徐徐温服。至于大热已退，疹已见靥，而其余热犹盛者，宜再治以滋阴清热解毒之剂，而仍少加托表之药佐之。方用玄参八钱，沙参、花粉各五钱，连翘、金银花、鲜芦根各三钱，甘草二钱，可连服数剂。其热降序，药剂亦宜随之降序，迨服至其热全消停服。以上诸方，若遇证兼喉痧者，宜于方中加射干、生蒲黄各三钱。惟治大便滑泻方中不宜加。可外用硼砂、生寒水石各二钱，梅片、薄荷冰各一分，共研细吹喉中。</p>
<p>猩红热本非危险之证，而所以多危险者，以其证现白虎汤证时，医者不敢放胆用白虎汤治之也。至愚治此证时，不但胃腑大实之候可放胆投以大剂白虎汤；即当其疹初见点，其人表里壮热，脉象浮洪，但问其大便实者，恒用生石膏一两或两半煎汤，送服西药阿斯匹林二分，周身得微汗，其疹全发出而热亦退矣。</p>
<p>曾治一六七岁幼女，病温半月不愈。其脉象数而有力，肌肤热而干涩，其心甚烦躁，辗转床上不能安卧。疑其病久阴亏，不堪外感之灼热，或其痧疹之毒伏藏未能透出，是以其病之现状若斯。问其大便，三日未行。投以大剂白虎加人参汤，以生山药代粳米，又为加连翘二钱，蝉蜕一钱，煎汤两盅，分数次温饮下。</p>
<p>连服二剂，大便通下，大热已退，心中仍骚扰不安。再诊其脉，已还浮分，疑其余热可作汗解，遂用阿斯匹林一瓦和白糖冲水服之，周身得微汗，透出白痧若干，病遂愈。由斯知阿斯匹林原可为透发痧疹之无上妙药。而石膏质重气轻原亦具透表之性，又伍以最善发表之阿斯匹林，其凉散之力尽透于外，化作汗液而不复留中（石膏煮水毫无汁浆是以不复留中），是以胃腑之热未实而亦可用也。愚临证五十年，治此证者不知凡几，其始终皆经愚一人治者，约皆能为之治愈也。</p>
<p>天津许姓学生，年八岁，于庚申仲春出疹，初见点两日即靥。家人初未介意。迟数日，忽又发热，其父原知医，意其疹毒未透，自用药表之，不效。延他医治疗，亦无效，延愚诊视，其脉象细数有力，肌肤甚热，问其心中，亦甚热，气息微喘，干咳无痰，其咽喉觉疼，其外咽喉两旁各起疙瘩大如桃核之巨者，抚之则疼，此亦疹毒未透之所致也。且视其舌苔，已黄，大便数日未行，知其阳明府热已实，必须清热与表散之药并用，方能有效。遂为疏方∶鲜茅根半斤（切碎），生石膏二两（捣细），西药阿斯匹林一瓦半。先将茅根、石膏水煮四五沸，视茅根皆沉水底，其汤即成。取清汤一大碗，分三次温饮下，每饮一次，送服阿斯匹林半瓦。初次饮后，迟两点钟再饮第二次。若初服后即出汗，后二次阿斯匹林宜少用。如法将药服完，翌日视之，上半身微见红点，热退强半，脉亦较前平和，喉疼亦稍轻，其大便仍未通下。遂将原方茅根改用五两，石膏改用两半，阿斯匹林改用一瓦，仍将前二味煎汤分三次送服阿斯匹林。服后疹出见多，大便通下，表里之热已退十之八九，咽喉之疼又轻，惟外边疙瘩则仍旧。愚恐其所出之疹仍如从前之靥急，俾每日用鲜茅根四两以之煮汤当茶外，又用金银花六钱，甘草三钱，煎汤一大杯，分三次温服，每次送梅花点舌丹一丸（若在大人可作两次服每次送服二丸）。如此四日，疙瘩亦消无芥蒂矣。</p>
<p>按∶此证脉仅细数有力，原非洪大有力，似石膏可以少用，而方中犹用生石膏二两及两半者，因与若干之茅根同煮，而茅根之渣可以减去石膏之力也。再此证若于方中多用羚羊角数钱，另煎汤兑药中服之，亦可再将疹表出。而其价此时太昂，无力之家实办不到，是以愚拟得茅根、石膏、阿斯匹林并用以代之。凡证之宜用羚羊角者，可将此三味为方治之也。且此三味并用，又有胜于但用羚羊角之时也（羚羊角解下有治愈之案可参观）。</p>
<h3 id="87-论鼠疫之原因及治法" class="article-heading"><a href="#87-论鼠疫之原因及治法" class="headerlink" title="87.论鼠疫之原因及治法"></a>87.论鼠疫之原因及治法<a class="article-anchor" href="#87-论鼠疫之原因及治法" aria-hidden="true"></a></h3><p>（附∶坎离互根汤）</p>
<p>自鼠疫之证流毒甚烈，医者对于此证未之前闻，即治疗此证未有专方，致患此证者百中难愈二三，良可慨也。不知此证发生之初，原是少阴伤寒中之热证类，至极点始酝酿成毒，互相传染。今欲知此证之原因及治法，须先明少阴伤寒之热证。</p>
<p>尝读《伤寒论》少阴篇，所载之证有寒有热，论者多谓寒水之气直中于少阴，则为寒证；自三阳传来，则为热证。执斯说也，何以阴病两三日即有用黄连阿胶汤及大承气汤者？盖寒气侵人之重者，若当时窜入阴为少阴伤寒之寒证。其寒气侵人之轻者，伏于三焦脂膜之中，不能使人即病，而阻塞气化之流通，暗生内热，后因肾脏虚损，则伏气所化之热即可乘虚而入肾。或肾中因虚生热，与伏气所化之热相招引，伏气为同气之求，亦易入肾，于斯虚热实热，相助为虐，互伤肾阴，致肾气不能上潮于心，多生烦躁（此少阴病有心中烦躁之理）。再者，心主脉，而属火，必得肾水之上济，然后阴阳互根，跳动常旺；今既肾水不上潮，则阴阳之气不相接续，失其互根之妙用，其脉之跳动多无力（此少阴病无论寒热其脉皆微细之理）。人身之精神与人身之气化原相凭根据，今因阴阳之气不相接续，则精神失其凭根据，遂不能振作而昏昏欲睡（此少阴病但欲寐之理）。且肾阴之气既不能上潮以濡润上焦，则上焦必干而发热，口舌无津，肺脏因干热而咳嗽，咽喉因干热而作痛，此皆少阴之兼证，均见于少阴篇者也。《内经》谓∶“冬伤于寒，春必病温”，此言伏气化热为病也。然其病未必入少阴也。《内经》又谓∶“冬不藏精，春必病温”，此则多系伏气化热乘虚入少阴之病，因此病较伏气入他脏而为病者难于辨认，且不易治疗，故于冬伤于寒春必温病之外，特为明辨而重申之也。盖同是伏气发动，窜入少阴为病，而有未届春令先发于冬令者，则为少阴伤寒，即系少阴伤寒之热证，初得之即宜用凉药者也；其感春阳之萌动而后发，及发于夏，发于秋者，皆可为少阴温病，即温病之中有郁热，其脉象转微细无力者也。其病虽异而治法则同也。既明乎此，试再进而论鼠疫。</p>
<p>鼠疫之证初起，其心莫不烦躁也；其脉不但微细，恒至数兼迟（间有初得脉洪数者乃鼠疫之最轻者）；</p>
<p>其精神颓败异常，闭目昏昏，不但欲睡，且甚厌人呼唤；其口舌不但发干，视其舌上，毫无舌苔，而舌皮干亮如镜；其人不但咳嗽咽痛，其肺燥之极，可至腐烂，呕吐血水（奉天人言辛亥年此证垂危时多呕吐血水）。</p>
<p>由斯而论，鼠疫固少阴热证之至重者也。虽其成鼠疫之后，酿为毒菌，互相传染，变证歧出，有为结核性者，有为败血性者。而当其起点之初，大抵不外上之所述也，然此非愚之凭空拟议也，试举一案以征之∶</p>
<p>一九二一年，黑龙江哈尔滨一带鼠疫盛行，奉天防范甚严，未能传染入境。惟银行之间互相交通，鼠疫之毒菌因之有所传染。有银行施××，年三十余，发生肺炎性鼠疫，神识时明时愦，恒作谵语，四肢逆冷，心中发热，思食凉物，小便短赤，大便数日未行。其脉沉细而迟，心虽发热，而周身肌肤之热度无异常人，且闭目昏昏似睡，呼之眼微开，此诚《伤寒论》少阴篇所谓但欲寐之景象也。其舌上无苔，干亮如镜，喉中亦干甚，且微觉疼，时作干咳，此乃因燥生热，肾气不能上达，阴阳不相接续，故证象、脉象如此，其为鼠疫无疑也。此证若燥热至于极点，肺叶腐烂，咳吐血水，则不能治矣。犹幸未至其候，急用药调治，尚可挽回。其治之之法，当以润燥清热为主，又必须助其肾气，使之上达，与上焦之阳分相接续而成坎离相济之实用，则脉变洪大，始为吉兆。爰为疏方于下∶</p>
<p>生石膏（三两捣细） 知母（八钱） 玄参（八钱） 生怀山药（六钱） 野台参（五钱） 甘草（三钱）</p>
<p>共煎汤三茶盅，分三次温饮下。</p>
<p><strong>按</strong>∶此方即白虎加人参汤以山药代粳米，而又加玄参也。方中之意∶用石膏以清外感之实热；用山药、知母、玄参以下滋肾阴、上润肺燥；用人参者，诚以热邪下陷于少阴，遏抑肾气不能上达，而人参补而兼升之力既能助肾气上达，更能助石膏以逐除下陷之热邪，使之上升外散也；且凡阴虚兼有实热者，恒但用白虎汤不能退热，而治以白虎加人参汤始能退热，是人参与石膏并用，原能立复真阴于邪热炽盛之时也。</p>
<p>将药三次服完，身热，脉起，舌上微润，精神亦明了，惟大便犹未通下，内蕴之热犹未尽清。俾即原方再服一剂，其大便遂通下，余热亦遂尽消矣。为此证无结核败血之现象，而有肺燥、舌干、喉疼之征，故可名之为肺炎性鼠疫也。</p>
<p>后又治一人，其病之状况大致皆与前证同，惟其脉之沉细及咽喉之干疼则较前尤甚，仍投以前方，俾用鲜白茅根煎汤，以之代水煎药，及将药煎成，又调入生鸡子黄同服。服后效验异常，因名其方为坎离互根汤。爰将其方详细录出，以备医界之采用。</p>
<p><strong>【坎离互根汤】</strong></p>
<p>生石膏（三两捣细） 知母（八钱） 玄参（八钱） 野台参（五钱）</p>
<p>生怀山药（五钱） 甘草（二钱） 鸡子黄（三枚） 鲜茅根（四两切碎）</p>
<p>先将茅根煎数沸，视茅根皆沉水底，取其汤以之代水，煎方中前六味，取汤三盅，分三次温服下。每服一次，调入生鸡子黄一枚。此方比前方多鸡子黄，而又以茅根汤煎药者，因鸡子黄生用善滋肾润肺，而茅根禀少阳最初之气，其性凉而上升，能发起脉象之沉细也。上方，乃取《伤寒论》少阴篇黄连阿胶汤与太阳篇白虎加人参汤之义，而合为一方也。黄连阿胶汤原黄连、黄芩、芍药、阿胶、鸡子黄并用。为此时无真阿胶，故以玄参代之；为方中有石膏、知母，可以省去黄连、黄芩诸药。</p>
<p>西人谓鸡子黄中含有副肾髓质之分泌素，故能大滋肾中真阴，实为黄连阿胶汤中之主药，而不以名汤者，以其宜生调入而不可煎汤也。是以单用此一味，而黄连阿胶汤之功用仍在。至于白虎加人参汤中去粳米，而以生山药代之，以山药之性既能和胃（原方用粳米亦取其和胃），又能助玄参、鸡子黄滋肾也。用白虎汤以解伏气之热，而更加人参者，取人参与石膏并用，最善生津止渴，以解寒温之燥热，而其补益之力，又能入于下焦，以助肾气之上达，俾其阴阳之气相接续，其脉之微细者可变为洪大，而邪可外透矣。</p>
<p>继又服之，脉之洪大者渐臻于和平，而病即全愈矣。</p>
<p>咳嗽者，加川贝母三钱。咽喉疼者，加射干三钱。呕吐血水者，加三七细末二钱，犀角、羚羊角细末各一钱，三味和匀，分三次送服，或但用三七亦可。其大便不实者，宜斟酌缓服。若大便滑泻者，非下焦有寒，实因小便不利，宜服拙拟滋阴清燥汤，滑泻止后，再服前方，又宜将方中石膏减作二两，生山药倍作一两，缓缓与服。其脉象间有不微细迟缓，而近于洪数者，此乃鼠疫之最轻者，治以此方，一服当即速愈。总之，此证燥热愈甚，则脉愈迟弱，身转不热。若服药后脉起身热，则病机已向愈矣。</p>
<p>愚初治此证时，曾但用白虎加人参汤，以生山药代粳米，治愈后，拟得此方，奏效尤捷。</p>
<p>或疑寒温之证皆不传染，鼠疫既为少阴寒温证之剧者所成，何以独易传染？不知其传染之毒菌，皆生于病终不愈，甚至脏腑溃败，或因阴阳之气久不接续，血脉之流通可至闭塞，因闭塞而成腐败，此皆足以酿毒以相传染也，少阴寒温之未变鼠疫者，其剧不至此，所以不传染也。至此证之因传染而成者，其毒愈酝酿而愈甚，即病不甚剧而亦可传他人。所以此病偶有见端，即宜严为防范也。</p>
<p>此证之传变，又分数种。后观哈尔滨斯年报告之病状，实甚复杂，今录其原文于下，以备参考。</p>
<p>一九二一年春，哈尔滨报告文。斯年鼠疫之病状∶染后三日至七日，为潜伏期。先有头痛、眩晕、食欲不振、倦怠、呕吐等前驱证。或有不发前驱证者。继则恶寒、战栗，忽发大热，达39℃一40℃以上，或稽留，或渐次降下，淋巴管发生肿胀。在发热前或发热之一二日内，即发肿块一个，有时一侧同发两个，如左股腺与左腋窝腺而并发是也。该肿块或化脓，或消散，殊不一定。大部沉嗜眠睡（此即少阴证之但欲寐之理），夜间每发谵语。初期多泄泻二三次。尿含蛋白（此伤肾之征）。病后一二日，肝脾常见肥大。轻证三四日体温下降可愈。重证二日至七日多心脏麻痹（其脉象细微同于少阴病脉可知）。</p>
<p>此证可分腺肿性、败血性、肺炎性百斯笃（即鼠疫）三种。腺肿百斯笃最占多数，一处或各处之淋巴管并其周遭组织俱发炎证。其鼠  腺及大腿上三角部之淋巴腺尤易罹之。腋窝腺及头部腺次之。又间侵后头腺、肘前后腺、耳前后腺、膝  腺等。其败血性百斯笃，发大如小豆之斑，疼痛颇甚，且即变为脓  ，或更进而变坏疽性溃疡，又有诱起淋巴腺炎者。肺炎性百斯笃之证，剧烈殊甚，一如加答儿性肺炎或格鲁布肺炎，咯出之痰中含有百斯笃菌，乃最猛恶者也。</p>
<p>上段述鼠疫之情状，可为详悉尽致，而竟未言及治法，想西医对于此证并无确实之治法也。且其谓轻证三四日体温下降可愈；至其重证，体温不下降，岂不可用药使之下降？至言重证垂危，恒至心脏麻痹，推其麻痹之由，即愚所谓肾气不上达于心，其阴阳之气不相接续，心脏遂跳动无力，致脉象沉迟细弱也。此证若当其大热之初，急投以坎离互根汤，既能退热，又能升达肾气，其心脏得肾气之助，不至麻痹，即不难转危为安也。又其谓大部沉嗜眠睡，与愚所经历者之状似昏睡，皆有少阴病但欲寐之现象，亦足征愚谓此证系伏气化热入肾变成者，原非无稽之谈也。特是愚前用之方，因在奉天未见传染之毒，所以治法不备。</p>
<p>后阅《山西医志》，载有厦门吴锡璜《鼠疫消弭及疗法》一篇，其用药注重解毒，实能匡愚所不逮，爰详录之于下，以备治斯证者之采取。</p>
<p>原文∶疫菌既染，危险万状。大略分为腺鼠疫、肺鼠疫二种。其为证也，先犯心脏，使心力衰弱；</p>
<p>凡脉搏如丝，即为疫毒侵犯心脏唯一之确据。其次体温速升，头痛眩晕，或作呕吐，渐渐意识朦胧，陷于昏睡谵语，状态痴呆，行步蹒跚，眼结膜强度充血，舌带白色，如锻石撒上，或污紫如熟李，颈腺、腋窝、大腿上近阴处起肿胀疼痛，剧烈者三日即死。其神气清者，可多迁延数日。寻常用方，有效有不效。兹将历试有效者，详细录出，以公诸医界。</p>
<p><strong>【王孟英治结核法】</strong></p>
<p>初起用王孟英治结核方合神犀丹多服累效。方用金银花二两，蒲公英二两，皂刺钱半，粉甘草一钱。</p>
<p>呕者，去甘草，加鲜竹茹一两，若无鲜竹茹，可以净青黛三钱代之。大便秘、热重者，加大黄三钱，水煎合神犀丹服。如仍不止，用藏红花二钱煎汤，送服真熊胆二分，即止。此方用蒲公英、金银花、皂刺合神犀丹，不但解毒，兼能解血热、散血滞，实为治鼠疫结核之圣药。若白泡疔，本方去皂刺，加白菊花一两。兼黑痘，用神犀丹、紫金锭间服。</p>
<p>达樵云∶“病者发头疼，四肢倦怠，骨节禁锢，或长红点，或发丹疹，或呕或泻，舌干喉痛，间有猝然神昏、痰涌、窍闭者，此系秽毒内闭，毒瓦斯攻心，宜用芳香辟秽、解毒护心之品，辟秽驱毒饮主之。”</p>
<p><strong>【辟秽驱毒饮】</strong></p>
<p>西牛黄（八分研冲） 人中黄（三钱） 九节菖蒲（五分） 靛叶（钱半）</p>
<p>忍冬蕊（五钱鲜者蒸露亦可） 野郁金（一钱）</p>
<p>水煎服。如见结核，或发斑，或生疔，加藏红花八分、桃仁三钱、熊胆四分（送服）。大渴引饮，汗多，加犀角、金汁。神昏谵语，宜用至宝丹或安宫牛黄丸，开水和服，先开内窍。此证初起，不可即下，审其口燥，神昏，热炽，有下证者，先辟秽解毒，然后议下，每获效。下法用大黄煮汤，泡紫雪丹五分良。忌早用大苦大寒，以致冰闭。若脉道阻滞，形容惨淡，神气模糊，恶核痛甚者，宜用解毒活血汤。</p>
<p>连翘（三钱） 柴胡（二钱） 葛根（二钱） 生地（五钱）</p>
<p>赤芍（三钱） 红花（五钱） 桃仁（八钱） 川朴（一钱后下）</p>
<p>当归（钱半） 甘草（二钱） 苏木（二两）</p>
<p>轻证初起，每三点钟服一次。危证初起，两点钟服一次，或合数剂熬膏，连连服之。或热，或渴，或出汗，或吐血，加生石膏一两，芦根汁一杯，和药膏服，并多服羚羊角及犀角所磨之汁。孕妇加桑寄生一两、黄芩一两，略减桃仁、红花。</p>
<p>热甚口燥无津，脉象洪数，唇焦大渴者，用清瘟败毒饮。项肿者，俗名虾蟆瘟，用普济消毒饮（二方俱见《温热经纬》），多服必效。吐红涎者，鲜芦根取汁和服。便秘者，加大黄三钱。</p>
<p>《千金方》曰∶“恶核病者，肉中忽有核，累大如李核，小如豆粒，皮肉 痛，壮热 索，恶寒是也。</p>
<p>与诸疮根瘰 结筋相似。其疮根瘰 因疮而生，似缓无毒。恶核病猝然而起，有毒，若不治，入腹烦闷杀人。</p>
<p>皆由冬受温风，至春夏有暴寒相搏气结成此毒也。”观此论所谓恶核，似即系鼠疫之恶核。观其所谓冬受温风，至春夏又感寒而发，又似愚所谓伏气化热下陷少阴，由寒温而变鼠疫也。盖伏气化热之后，恒有因薄受外感而后发者。由斯知鼠疫之证，自唐时已有，特无鼠疫之名耳。</p>
<p>汉皋友人冉雪峰《鼠疫问题解决》，谓水不济火则为阳燥，火不蒸水则又为阴燥，火衰不交于水固为阴燥，水凝自不与火交亦为阴燥。鼠疫之病，阴凝成燥，燥甚化毒之为病也。又谓∶他证以脉洪数为热进，微弱为热退，此证则以微弱为热进，洪数为热退，皆与愚所论少阴证可变鼠疫，其病情脉状莫不吻合。至冉雪峰所着之书，详悉精微，无理不彻，无法不备，洵可为治鼠疫者之金科玉律，而拙论中未采用其方者，正以全书之方皆宜遵用，非仅可采用其一二也。欲研究鼠疫之治法者，取冉雪峰之书与拙论参观可也。</p>
<p>香山友人刘蔚楚，治鼠疫结核之剧者，曾重用麝香六分，作十余次，用解毒活血清火之药煮汤，连连送下而愈。冉雪峰治鼠疫方中，亦有用所煮汤药送服麝香，以通络透毒者，又可补吴锡璜方中所未备也。</p>
<p>栾州友人朱钵文告愚曰∶“余有善消鼠疫结核之方，用川大黄五钱，甘草五钱，生牡蛎六钱（捣碎），栝蒌仁四十粒（捣碎），连翘三钱。煎汤服之，其核必消。”<strong>按</strong>∶此方大黄五钱似近猛烈，而与甘草等分并用，其猛烈之性已化为缓和矣，所以能稳善建功也。</p>
<p>绍兴何廉臣所编《全国名医验案类编》，最推重广东罗氏芝园，谓其经验弘富，细心揣摹，剖察病情如老吏断狱，罗列治法如名将谈兵，以活血去瘀之方，划清鼠疫主治界限，允推卓识，爰为节述其因、证、方、药，俾后学有所取法。</p>
<p><strong>【一探原因】</strong>城市污秽必多，郁而成 ，其毒先见。乡村污秽较少，郁而成  ，其毒次及。故热毒重蒸，鼠先受之，人随感之，由毛孔气管入达于血管，所以血壅不行也。血已不行，渐红渐肿，微痛微热，结核如瘰  ，多见于颈胁腌膀大腿之间，亦见于手足头面腹背，尔时体虽不安，犹可支持，病尚浅也。由浅而深，愈肿愈大，邪气与正气相搏，而热作矣。热作而见为头痛身痹，热甚而见为大汗作渴，则病已重矣。</p>
<p><strong>【二辨证候】</strong>鼠疫初起，有先恶寒者，有不恶寒者，既热之后即不恶寒，有先核而后热者，有先热而后核者，有热核同见者，有见核不见热者，有见热不见核者，有汗有不汗者，有渴有不渴者，皆无不头痛、身痛、四肢酸痹，其兼见者疗疮、 、疹、衄、嗽、咯、吐，甚则烦躁、懊  、昏谵、癫狂、痞满、腹痛、便结旁流、舌焦起刺、鼻黑如煤、目瞑耳聋、骨痿足肿、舌唇裂裂、脉厥体厥，种种恶证，几难悉数，无非热毒迫血成瘀所致。然其间亦有轻重∶核小、色白、不发热，为轻证。核小而红、头微痛、身微热、体微酸，为稍重证。单核红肿、大热、大渴、头痛、身痛、四肢酸痹，为重证。或陡见热渴痛痹四证，或初恶寒旋见四证，未见结核，及舌黑起刺，循衣摸床，手足摆舞，脉厥体厥，与疫证盛时，忽手足抽搐，不省人事，面身红赤，不见结核，感毒最盛，坏人至速，皆至危证。</p>
<p><strong>【三论治法方药】</strong>古方如普济消毒饮、银翘败毒散，近方如银翘散、代赈普济散等，虽皆能清热解毒，而无活血去瘀之药，用之多不效。惟王清任活血解毒汤∶桃仁八钱去皮尖打，红花五钱，当归钱半，川朴一钱，柴胡一钱，连翘三钱，赤芍三钱，生地五钱，葛根一钱，生甘草一钱。方以桃仁为君，而辅以当归，去瘀而通壅；连、芍为臣，而兼以地，清热而解毒，朴、甘为佐使，疏气而和药，气行则血通；柴、葛以解肌退热而拒邪，邪除则病愈。惟其对证用药，故能投无不效。盖此证热毒本也，瘀血标也，而标实与本同重。故标本未甚者，原方可愈。标本已甚者，传表宜加白虎；传里宜加承气；毒甚宜加羚、犀。如连进后，汗出热清，可减除柴、葛；毒下瘀少，可减轻桃、红；其他当随证加减。轻证照原方一服。稍重证，日夜二服，加金银花、竹叶各二钱；如口渴微汗，加石膏五钱，知母三钱。重证、危证、至危证，于初起恶寒，照原方服，柴胡、葛根各加一钱；若见大热，初加金银花、竹叶各三钱，西藏红花一钱，危证钱半，或加紫草三钱，苏木三钱。疔疮，加紫花地丁三钱，洋菊叶汁一杯冲。小便不利，加车前子三钱。痰多加川贝母三钱，生莱菔汁两杯冲。若痰壅神昏，又非前药可治，当加鲜石菖蒲汁一瓢冲，鲜竹沥两瓢冲，或礞石滚痰丸三钱包煎。若见癫狂，双剂合服，加重白虎，并竹叶心、羚角、犀角、西藏红花各三钱。血从上逆，见衄咯等证，加犀角、丹皮各三钱，鲜茅根、鲜芦根各四两。见  加石膏一两，知母五钱，元参二钱，犀角二钱。见疹加金银花、牛蒡子各三钱，竹叶、大青叶、丹皮各二钱。老弱幼小，急进只用单剂，日夜惟二服，加石膏，大黄减半。所加各药，小儿皆宜减半。五、六岁，一剂同煎，分二次服。重危之证，一剂作一服。幼小不能服药，用针刺结核三四刺，以如意油调经验涂核散（山慈菇三钱，真青黛一钱，生黄柏钱半，浙贝钱半，赤小豆二钱，共研细末）日夜频涂十余次可愈。妇女同治。惟孕妇加黄芩、桑寄生各三钱以安胎。初起即宜急服，热甚尤宜急进，热久胎必坠。若疑桃仁、红花坠胎，可改用紫草、紫背天葵各三钱。惟宜下者除芒硝。以上诸法，俱从屡次试验得来。证以强壮者为多，故于人属强壮，毒盛热旺，每于重危之证，必加羚角、犀角、西藏红花，取其见效较捷耳。无如人情多俭，富者闻而退缩，贫者更可知矣。</p>
<p>兹为推展，分别热盛毒盛两途，随证加药，亦足以治病。如初系热盛之证，加石膏、知母、淡竹叶或螺靥菜（或名雷公根）、龙胆草、白茅根之类，便可清热。如兼有毒盛之证，加金银花、牛蒡子、人中黄之类，便可以解毒。若热毒入心包，羚角、犀角、藏红花虽属紧要，然加生竹叶心、生灯心、黄芩、栀子、麦冬心、莲子心、元参心之类，便可除心包之热毒。若热毒入里，加大黄、朴硝、枳壳以泻之，便可去肠胃之热毒。</p>
<p>平潭友人李健颐，着有《鼠疫新篇》一书，蒙赠一册。论鼠疫之病，谓系有一种黑蚁传染于鼠，再传于人。其中所载之医案治法，莫不精良，而遇此证之热甚者，恒放胆重用生石膏，有一剂而用至八两者，有治愈一证而用至二斤强者，可为有胆有识。爰录其治愈之案一则，以为治斯病者之标准。</p>
<p>平潭蔡××，年五十八岁，初起恶寒，旋即发热，热甚口渴，手足痹疼，胯下赘生一核，热痛非常，胸胀呕血，目赤神昏，脉数苔黄。因其先触睹死鼠，毛窍大开，毒瓦斯传入血管，潜伏体内；复因外感春阳之气而为引线，是以胃热则呕逆，肺伤则喷血，热深内窜肺络，肺与心近，影响阻碍，心不守舍，故昏迷谵语。</p>
<p>此证涉危笃，急宜清胃、泻肺、攻毒、解热重剂急进，庶能挽救。方拟用加减解毒活血汤加石膏、芦根。</p>
<p>荆芥穗（三钱） 连翘（三钱） 金银花（五钱） 浙贝母（三钱） 生地黄（五钱） 赤芍药（三钱） 桃仁（五钱） 川红花（三钱） 紫草（三钱） 生石膏（二两捣细） 鲜芦根（一两）</p>
<p>雄黄精（一钱） 冰片（五分）</p>
<p>将前十一味煎汤两盅，分两次温服。后二味共研细末，分两次用汤药送服。</p>
<p>将药连服二剂，呕平血止，热退胸舒。将原方减雄黄，加锦纹大黄五钱，以泻胃中余毒，服两剂，诸恙悉解。</p>
<h3 id="88-论女子瘕治法" class="article-heading"><a href="#88-论女子瘕治法" class="headerlink" title="88.论女子瘕治法"></a>88.论女子瘕治法<a class="article-anchor" href="#88-论女子瘕治法" aria-hidden="true"></a></h3><p>（附∶化瘀通经散）</p>
<p>女子 瘕，多因产后恶露未净，凝结于冲任之中，而流走之新血，又日凝滞其上以附益之，遂渐积而为 瘕矣。  者，有实可征，在一处不移。瘕者，犹可移动，按之或有或无，若有所假托。由斯而论，固甚于瘕矣。此证若在数月以里，其身体犹强壮，所结之  瘕犹未甚坚，可用《金匮》下瘀血汤下之。然必如《金匮》所载服法，先制为丸，再煎为汤，连渣服之方效。</p>
<p>若其病已逾年，或至数年，  瘕积将满腹，硬如铁石，月信闭塞，饮食减少，浸成痨瘵，病势至此，再投以下瘀血汤，必不能任受；即能任受，亦不能将瘀血通下。惟治以拙拟理冲汤补破之药并用，其身形弱者服之，更可转弱为强。即十余年久积之 瘕，硬如铁石，久久服之，亦可徐徐尽消。本方后附载有治愈之案若干，可参观也。近在津门，用其方因证加减，治愈  瘕数人。爰录一案于下，以为治斯病之粗规。</p>
<p>天津张氏妇，年近四旬，自言∶“五年之前，因产后恶露未净，积为硬块，其大如橘，积久渐大。</p>
<p>初在脐下，今则过脐已三四寸矣。其后积而渐大者，按之犹软。其初积之块，则硬如铁石，且觉其处甚凉。初犹不疼，自今年来渐觉疼痛。从前服药若干，分毫无效，转致饮食减少，身体软弱，不知还可治否？”言之似甚惧者。愚曰∶“此勿忧，保必愈。”因问其月信犹通否。言从前犹按月通行，今虽些许通行，已不按月，且其来浸少，今已两月未见矣。诊其脉，涩而无力，两尺尤弱。爰为疏方∶生黄四钱，党参、白术、当归、生山药、三棱、莪术、生鸡内金各三钱，桃仁、红花、生水蛭各二钱，  虫五个，小茴香钱半。煎汤一大盅，温服。将药连服四剂，腹已不疼，病处已不觉凉，饮食加多，脉亦略有起色。遂即原方去小茴香，又服五剂，病虽未消而周遭已渐软。惟上焦觉微热。因于方中加玄参三钱，樗鸡八枚。又连服十余剂，其 瘕全消。</p>
<p>然 瘕不必尽属瘀血也。大抵瘀血结为 瘕者，其人必碍生育，月信恒闭。若其人不碍生育，月信亦屡见者，其  瘕多系冷积。其身形壮实者，可用炒熟牵牛头次所轧之末三钱下之。所下之积恒为半透明白色，状若绿豆粉所熬之糊。若其身形稍弱者，亦可用黄  、人参诸补气之药煎汤，送服牵牛末。若畏服此峻攻之药者，亦可徐服丸药化之。方用胡椒、白矾各二两，再用炒熟麦面和之为丸，桐子大。每服钱半，日两次。服至月余，其 瘕自消。</p>
<p>若其处觉凉者，多服温暖宣通之药，其积亦可下。曾治张氏妇寒积，重用附子一案，详附子解后，可参阅。</p>
<p>无论血瘀冷积，日服真鹿角胶四五钱（分两次炖化服之），日久亦可徐消。盖鹿角胶原能入冲任以通血脉，又能入督脉以助元阳，是以无论瘀血冷积，皆能徐为消化也。</p>
<p>近又拟一消 瘕兼通经闭方。用炒白术、天冬、生鸡内金等分，为细末。以治 瘕坚结及月事不通，每服三钱，开水送下，日再服。若用山楂片三钱煎汤，冲化红蔗糖三钱，以之送药，更佳。因用之屡有效验，爰名为化瘀通经散。</p>
<p>鸡内金原饶有化瘀之力，能化瘀当即善消  瘕。然向未尝单用之以奏效也。因所拟理冲汤中原有生鸡内金三钱，方后注云∶若虚弱者，宜去三棱、莪术，将鸡内金改用四钱。鸡内金之消  瘕，诚不让三棱、莪术矣。夫能消 瘕，即能通月信，此原一定之理，然未经临证实验，不敢但凭理想确定也，后来津治杨氏女，因患瘰  过服寒凉开散之药，伤其脾胃，以致食后胀满，不能消化，重用温补脾胃之剂，加生鸡内金二钱，以运化药力。后服数剂来更方，言病甚见愈，惟初服此药之夜，经即通下，隔前经期未旬日耳。因其病已见愈，闻此言未尝注意，更方中仍有生鸡内金二钱。又服数剂，来求更方，言病已全愈，唯一月之内，行经三次，后二次在服药之后，所来甚少，仍乞再为调治。愚恍悟此诚因用鸡内金之故。由此可确知鸡内金通经之力。因忆在奉时，曾治宋氏女，胃有瘀积作疼，方中重用生鸡内金，服数剂后，二便下血而愈。此固见鸡内金消瘀之力，实并见鸡内金通经之力也。总前后数案参观，鸡内金消瘀通经之力，洵兼擅其长矣。此方中伍以白术者，恐脾胃虚弱，不任鸡内金之开通也。更辅以天冬者，恐阴虚有热，不受白术之温燥也。然鸡内金必须生用，方有效验，若炒熟用之则无效矣。</p>
<h3 id="89-论用药以胜病为主不拘分量之多少" class="article-heading"><a href="#89-论用药以胜病为主不拘分量之多少" class="headerlink" title="89.论用药以胜病为主不拘分量之多少"></a>89.论用药以胜病为主不拘分量之多少<a class="article-anchor" href="#89-论用药以胜病为主不拘分量之多少" aria-hidden="true"></a></h3><p>尝思用药所以除病，所服之药病当之，非人当之也（惟用药不对病者则人当之而有害矣）。乃有所用之药本可除病，而往往服之不效，间有激动其病愈加重者，此无他，药不胜病故也。病足以当其药而绰有余力，药何以能除病乎？愚感于医界多有此弊，略举前贤之医案数则、时贤之医案数则及拙治之医案数则，以贡诸医界同人。</p>
<p>明李士材治鲁藩阳极似阴证，时方盛暑，寝门重闭，密设毡帷，身复貂被，而犹呼冷。士材往视之曰∶“此热证也。古有冷水灌顶法，今姑通变用之。”乃以生石膏三斤煎汤三碗，作三次服。一服去貂被，再服去毡帷，服至三次体蒸流汗，遂呼进粥，病若失矣。</p>
<p>清道光间，归安江涵暾着《笔花医镜》，内载治一时疫发斑案，共享生石膏十四斤，其斑始透。</p>
<p>吴鞠通治何姓叟，手足拘挛，误服桂附人参熟地等补阳，以致面赤，脉洪数，小便闭，身重不能转侧，手不能上至鬓，足蜷曲丝毫不能移动。每剂药中重用生石膏半斤，日进一剂，服至三月后，始收全功。</p>
<p>又∶治蛊胀，无汗，脉象沉弦而细。投以《金匮》麻黄附子甘草汤行太阳之阳，即以泻厥阴之阴。麻黄去节，重用二两，熟附子两六钱，炙甘草二钱，煎汤五饭碗。先服半碗得汗至眉；二次汗至眼；约每次其汗下出寸许。每次服药后，即啜鲤鱼热汤以助其汗。一昼夜饮完药二剂，鲤鱼汤饮一锅，汗出至膝上，未能过膝。脐以上肿尽消，其腹仍大，小便不利。改用五苓散。初服不效，将方中肉桂改用新鲜紫油安边青花桂四钱，又加辽人参三钱，服后小便大通，腹胀遂消。</p>
<p>山东海丰，清咸丰时有杨氏少妇，得奇疾∶脊背肿热，赤身卧帐中，若有一缕着身，即热不能支。适有宜兴苏先生乘海船赴北闱，经过其处。其人精医术，延为诊视，断为阳毒，俾用大黄十斤，煎汤十斤，放量陆续饮之，尽剂而愈。</p>
<p>萧琢如着《遁园医案》。其案中最善用《伤寒论》、《金匮》诸方。载有治其从妹腹中寒凉作疼，脉象沉迟而弦紧，每剂中重用乌附子二两，连服附子近二十斤，其病始愈。</p>
<p>又∶治余某妻，左边少腹内有块，常结不散，痛时则块膨胀如拳，手足痹软，遍身冷汗，不省人事，脉象沉紧，舌苔白浓而湿滑，面色暗晦。与通脉四逆汤，乌附子八钱；渐增至四两。煎汤一大碗，分数次饮下。</p>
<p>内块降序，证亦皆见轻。病患以为药既对证，遂放胆煎好一剂顿服下，顷之面热如醉，手足拘挛，舌尖麻，已而呕吐，汗出，其病脱然全愈。</p>
<p>刘蔚楚着《遇安斋证治丛录》，其中用大剂治愈险证尤多。</p>
<p>如其治极重鼠疫，用白虎汤，生石膏一剂，渐加至斤余。治产后温热，用白虎加人参汤，一剂中用生石膏半斤，连服十余剂始愈。治阳虚汗脱，用术附汤，每剂术用四两，渐加至一斤，天雄用二两，渐加至半斤。如此胆识，俱臻极顶，洵堪为挽回重病者之不二法程也。</p>
<p>至于愚生平用大剂挽回重证之案甚多，其已载于医方篇中，兹不复赘。惟即从前未登出者略录数则，以质诸医界同人。</p>
<p>奉天王姓妇，受妊恶阻呕吐，半月勺水不存，无论何药下咽即吐出，势极危险。爰用自制半夏二两（自制者中无矾味善止呕吐）、生赭石细末半斤、生怀山药两半，共煎汤八百瓦药瓶一瓶（约二十两强）或凉饮温饮，随病患所欲，徐徐饮下，二日尽剂而愈。夫半夏、赭石皆为妊妇禁药，而愚如此放胆用之毫无顾忌者，即《内经》所谓“有故无殒亦无殒也”。然此中仍另有妙理，详参赭镇气汤下，可参观。</p>
<p>西安县张××腿疼，其人身体强壮，三十未娶，两腿肿疼，胫骨处尤甚。服热药则加剧，服凉药则平平，医治年余无效。其脉象洪实，右脉尤甚；其疼肿之处皆发热，断为相火炽盛，小便必稍有不利，因致湿热相并下注。宜投以清热利湿之剂。初用生石膏二两，连翘茅根各三钱，煎汤服。后渐加至石膏半斤，连翘茅根仍旧，日服两剂，其第二剂石膏减半。如此月余，共计用生石膏十七斤，疼与肿皆大轻减；其饮食如常，大便日行一次，分毫未觉寒凉。嘱其仍服原方，再十余剂当脱然全愈矣。</p>
<p>奉天刘某，因常受锅炉之炙热，阴血暗耗，脏腑经络之间皆蕴有热性，至仲春又薄受外感，其热陡发，表里俱觉壮热，医者治以滋阴清热之药，十余剂分毫无效。其脉搏近六至，右部甚实，大便两三日一行，知其阳明府热甚炽又兼阴分虚损也。投以大剂白虎加人参汤，生石膏用四两，人参用六钱，以生山药代方中粳米，又加玄参、天冬各一两，煎汤一大碗，分三次温饮下，日进一剂。乃服后其热稍退，药力歇后仍如故。后将石膏渐加至半斤，一日连进二剂，如此三日，热退十之八九，其大便日下一次，遂改用清凉滋阴之剂，数日全愈。共计所用生石膏已八斤强矣。</p>
<p>愚在籍时曾治一壮年癫狂失心，六脉皆闭，重按亦分毫不见（于以知顽痰能闭脉）。投以大承气汤加赭石二两，煎汤送服甘遂细末三钱（此方名荡痰加甘遂汤以治癫狂之重者，若去甘遂名荡痰汤以治癫狂之轻者，二方救人多矣）。服后大便未行。隔数日（凡有甘遂之药不可连日服之，连服必作呕吐）将药剂加重，大黄赭石各用三两，仍送服甘遂三钱，大便仍无行动。遂改用巴豆霜五分，单用赭石细末四两煎汤送下，间三日一服（巴豆亦不可连服，若连服则肠胃腐烂矣）。每服后大便行数次，杂以成块之痰若干。</p>
<p>服至两次，其脉即出。至五次，痰净，其癫狂遂愈。复改用清火化瘀之药，服数剂以善其后。</p>
<h3 id="90-论治疔宜重用大黄" class="article-heading"><a href="#90-论治疔宜重用大黄" class="headerlink" title="90.论治疔宜重用大黄"></a>90.论治疔宜重用大黄<a class="article-anchor" href="#90-论治疔宜重用大黄" aria-hidden="true"></a></h3><p>（附∶大黄扫毒汤）</p>
<p>疮疡以疔毒为最紧要，因其毒发于脏腑，非仅在于经络。其脉多见沉紧。紧者毒也，紧在沉部，其毒在内可知也。至其重者，发于鸠尾穴处，名为半日疔，言半日之间即有关于人性命也。若系此种疔毒，当于未发现之前，其人或心中怔忡，或鸠尾处隐隐作疼，或其处若发炎热，似有漫肿形迹，其脉象见沉紧者，即宜预防鸠尾穴处生疔，而投以大剂解毒清血之品。其大便实者，用大黄杂于解毒药中下之，其疔即可暗消于无形。此等疔毒，若待其发出始为疗治，恒有不及治者矣。</p>
<p>至若他处生疔，原不必如此预防，而用他药治之不效者，亦宜重用大黄降下其毒。忆愚少时，见同里患疔者二人，一起于脑后，二日死；一起于手三里穴，三日死。彼时愚已为人疏方治病，而声名未孚于乡里，病家以为年少无阅历，不相延也。后愚堂侄女于口角生疔，疼痛异常，心中忙乱。投以清热解毒药不效，脉象沉紧，大便三日未行。恍悟寒温之证，若脉象沉洪者，可用药下之，以其热在里也。今脉象沉紧，夫紧为有毒（非若伤寒之紧脉为寒也），紧而且沉，其毒在里可知。律以寒温脉之沉洪者可下其热，则疔毒脉之沉紧者当亦可下其毒也，况其大便三日未行乎。遂为疏方∶大黄、天花粉各一两，皂刺四钱，穿山甲、乳香、没药（皆不去油）各三钱，薄荷叶一钱，全蜈蚣三大条。煎服一剂，大便通下，疼减心安。遂去大黄，又服一剂，全愈。方用大黄通其大便，不必其大便多日未行，凡脉象沉紧，其大便不滑泻者，皆可用。若身体弱者，大黄可以斟酌少用。愚用此方救人多矣，因用之屡建奇效，遂名之为大黄扫毒汤。</p>
<p>友人朱钵文传一治疔方，大黄、甘草各一两，生牡蛎六钱，栝蒌仁四十粒捣碎，疔在上者川芎三钱作引，在两臂者桂枝尖三钱作引，在下者怀牛膝三钱作引。煎服立愈。身壮实者，大黄可斟酌多用。此亦重用大黄，是以奏效甚捷也（“答陈××疑《内经》十二经有名无质”一节中有刺疔法，宜参观）。</p>
<h2 id="药物" class="article-heading"><a href="#药物" class="headerlink" title="药物"></a>药物<a class="article-anchor" href="#药物" aria-hidden="true"></a></h2><h3 id="1-石膏解" class="article-heading"><a href="#1-石膏解" class="headerlink" title="1.石膏解"></a>1.石膏解<a class="article-anchor" href="#1-石膏解" aria-hidden="true"></a></h3><p>石膏之质原为硫养轻钙化合而成，其性凉而能散，有透表解肌之力，为清阳明胃腑实热之圣药，无论内伤、外感用之皆效，即他脏腑有实热者用之亦效。《神农本草经》原谓其微寒，其寒凉之力远逊于黄连、龙胆草、知母、黄柏等药，而其退热之功效则远过于诸药。《神农本草经》谓其微寒，则性非大寒可知。且谓其宜于产乳，其性尤纯良可知。</p>
<p>盖言其性不甚寒凉，可用于产后也。乃后世注《神农本草经》者，不知产乳之乳字原作生字解，而竟谓石膏能治妇人无乳，支离殊甚。要知产后无外感之热，石膏原不可用。若确有外感实热，他凉药或在所忌，而独不忌石膏，以石膏之性非大寒，乃微寒也。是以汉季张仲景所着《金匮》中有竹皮大丸，治妇人乳中虚、烦乱、呕逆，中有石膏。夫乳中者，生子之时也，其烦乱呕逆必有外感之实热也，此实通《神农本草经》石膏主产乳之义以立方也。</p>
<p>石膏医者多误认为大寒而 用之，则宣散之性变为收敛（点豆腐者必 用，取其能收敛也），以治外感有实热者，竟将其痰火敛住，凝结不散，用至一两即足伤人，是变金丹为鸩毒也。迨至误用 石膏偾事，流俗之见，不知其咎在 不在石膏，转谓石膏 用之其猛烈犹足伤人，而不 者更可知矣。于是一倡百和，遂视用石膏为畏途，即有放胆用者，亦不过七八钱而止。夫石膏之质甚重，七八钱不过一大撮耳。以微寒之药，欲用一大撮扑灭寒温燎原之热，又何能有大效。是以愚用生石膏以治外感实热，轻证亦必至两许；若实热炽盛，又恒重用至四五两，或七八两，或单用，或与他药同用，必煎汤三四茶杯，分四五次徐徐温饮下，热退不必尽剂。如此多煎徐服者，欲以免病家之疑惧，且欲其药力常在上焦、中焦，而寒凉不至下侵致滑泻也。盖石膏生用以治外感实热，断无伤人之理，且放胆用之，亦断无不退热之理。惟热实脉虚者，其人必实热兼有虚热，仿白虎加人参汤之义，以人参佐石膏亦必能退热。盖诸药之退热，以寒胜热也，而石膏之退热，逐热外出也。是以将石膏煎服之后，能使内蕴之热息息自毛孔透出，且因其含有硫养轻，原具发表之性，以之煮汤又直如清水，服后其寒凉之力俱随发表之力外出，而毫无汁浆留中以伤脾胃，是以遇寒温之大热势若燎原，而放胆投以大剂白虎汤，莫不随手奏效。其邪实正虚者，投以白虎加人参汤，亦能奏效。</p>
<p>盖石膏之所以善治寒温者，原恃其原质中之硫养轻也。若 之，其硫养轻皆飞去，所余之钙经 即变质，若误服之，能将人外感之痰火及周身之血脉皆为凝结锢闭。是以见有服 石膏数钱脉变结代，浸至言语不遂，肢体痿废者；有服 石膏数钱其证变结胸，满闷异常，永不开通者；有服 石膏数钱其周身肌肉似分界限，且又突起者。盖自有石膏 不伤胃之语，医者轻信其说以误人性命者实不胜计矣。故凡用生石膏者，宜买其整块明亮者，自监视轧细（凡石质之药不轧细，则煎不透）方的。若购自药局中难辨其 与不 ，迨将药煎成，石膏凝结药壶之底，倾之不出者，必系 石膏，其药汤即断不可服。</p>
<p>且尝历观方书，前哲之用石膏，有一证而用至十四斤者（见《笔花医镜》）；有一证而用至数十斤者（见《吴鞠通医案》）；有产后亦重用石膏者（见徐灵胎医案然须用白虎加人参汤以玄参代知母生山药代粳米）。然所用者皆生石膏也。</p>
<p><strong>【附案】</strong>子××，七岁时，感冒风寒，四五日间，身大热，舌苔黄而带黑。孺子苦服药，强与之即呕吐不止。遂单用生石膏两许，煎取清汤，分三次温饮下，病稍愈。又煎生石膏二两，亦徐徐温饮下，病又见愈。又煎生石膏三两，徐徐饮下如前，病遂全愈。夫以七岁孺子，约一昼夜间，共享生石膏六两，病愈后饮食有加，毫无寒中之弊，则石膏果大寒乎？抑微寒乎？此系愚初次重用石膏也。故第一次只用一两，且分三次服下，犹未确知石膏之性也。世之不敢重用石膏者，何妨若愚之试验加多以尽石膏之能力乎？</p>
<p>同邑友人赵××之妻，年近六旬得温病，脉数而洪实，舌苔黄而干，闻药气即呕吐。俾单用生石膏细末六两，以作饭小锅（不用药甑，恐有药味复呕吐）煎取清汤一大碗，恐其呕吐，一次只温饮一口，药下咽后，觉烦躁异常，病家疑药不对证。愚曰∶“非也，病重药轻故也”，饮至三次，遂不烦躁，阅四点钟尽剂而愈。</p>
<p>同邑友人毛××之三子××，年三十二岁，素有痰饮，得伤寒证，服药调治而愈。后因饮食过度而复，服药又愈。后数日又因饮食过度而复，医治无效。四五日间，延愚诊视，其脉洪长有力，而舌苔淡白，亦不燥渴，食梨一口即觉凉甚，食石榴子一粒，心亦觉凉。愚舍证从脉，为开大剂白虎汤方，因其素有痰饮，加清半夏数钱，其表兄高××在座，邑中之宿医也，疑而问曰∶“此证心中不渴不热，而畏食寒凉如此，以余视之虽清解药亦不宜用，子何所据而用生石膏数两乎？”答曰∶“此脉之洪实，原是阳明实热之证，其不觉渴与热者，因其素有痰饮湿胜故也。其畏食寒凉者，因胃中痰饮与外感之热互相胶漆，致胃府转从其化与凉为敌也。”毛××素晓医学，信用愚言，两日夜间服药十余次，共享生石膏斤余，脉始和平，愚遂旋里。隔两日复来相迎，言病患反复甚剧，形状异常，有危在顷刻之虑。因思此证治愈甚的，何至如此反复。既至（相隔三里强），见其痰涎壅盛，连连咳吐不竭，精神恍惚，言语错乱，身体颤动，诊其脉平和无病，惟右关胃气稍弱。愚恍然会悟，急谓其家人曰∶“此证万无闪失，前因饮食过度而复，此次又因戒饮食过度而复也。”其家人果谓有鉴前失，数日之间，所与饮食甚少。愚曰∶“此无须用药，饱食即可愈矣。”其家人虑其病状若此，不能进食。</p>
<p>愚曰∶“无庸如此多虑，果系由饿而得之病，见饮食必然思食。”其家人根据愚言，时已届晚八句钟，至黎明进食三次，每次撙节与之，其病遂愈。</p>
<p>友人毛××妻，年近七旬，于正月中旬，伤寒无汗。原是麻黄汤证，因误服桂枝汤，汗未得出，上焦陡觉烦热恶心，闻药气即呕吐，但饮石膏所煮清水及白开水亦呕吐。惟昼夜吞小冰块可以不吐，两日之间，吞冰若干，而烦热不减，其脉关前洪滑异常。俾用鲜梨片，蘸生石膏细末嚼咽之，遂受药不吐，服尽二两而病愈。</p>
<p>一人患梅毒，在东人医院治疗二十余日，头面肿大，下体溃烂，周身壮热，谵语不省人事，东人谓毒已走丹不可治。其友人孙××，邀愚往东人院中为诊视。疑其证夹杂温病，遂用生石膏细末半斤，煮水一大瓶，伪作葡萄酒携之至其院中，托言探友，盖不欲东人知为疗治也。及入视病患，其头面肿而且红，诊其脉洪而实，知系夹杂温病无疑，嘱将石膏水徐徐温服。翌日，又往视，其头面红肿见退，脉之洪实亦减半，而较前加数，仍然昏愦谵语，分毫不省人事。所饮石膏之水尚余一半，俾自购潞党参五钱，煎汤兑所余之石膏水饮之。翌日，又往视之，则人事大清，脉亦和平。病患遂决意出彼院来院中调治，后十余日其梅毒亦愈。此证用潞党参者，取其性平不热也。</p>
<p>一人，年五十，周身发冷，两腿疼痛。医者投以温补之药，其冷益甚，欲作寒战。诊其脉，甚沉伏，重按有力。其舌苔黄浓，小便赤涩。当时仲春，知其春温之热，郁于阳明而未发，故现此假象也。欲用白虎汤加连翘治之，病患闻之，骇然。愚曰∶但预购生石膏四两，迨热难忍时，煎汤饮之可乎？病者曰∶恐无其时耳。愚曰∶若取鲜白茅根，煎汤饮之，则冷变为热，且变为大热矣。病者仍不确信，然欲试其验否，遂剖取鲜白茅根，去净皮，细锉一大碗，煮数沸，取其汤，当茶饮之。有顷热发，若难忍。须臾再诊其脉，则洪大无伦矣。愚将所预购之四两生石膏煎汤，分三次温饮下，其热遂消。</p>
<p>石膏之性，又善清瘟疹之热（参阅清疹汤后附案），又善清头面之热（参阅青盂汤后附案），又善清咽喉之热（参阅“详论咽喉证治法”所载治沧州友人董××一案）。</p>
<p>外感痰喘，宜投以《金匮》小青龙加石膏汤。若其外感之热，已入阳明之府，而小青龙中之麻、桂、姜、辛诸药，实不宜用。曾治刘××，年八岁。孟秋患温病，医治十余日，病益加剧。表里大热，喘息迫促，脉象洪数，重按有力，知犹可治。问其大便，两日未行，投以大剂白虎汤，重用生石膏二两半，用生山药一两以代方中粳米。且为其喘息迫促、肺中伏邪，又加薄荷叶一钱半以清之。俾煎汤两茶盅，作两次温饮下，一剂病愈强半，又服一剂全愈。</p>
<p>从来产后之证，最忌寒凉。而果系产后温病，心中燥热，舌苔黄浓，脉象洪实，寒凉亦在所不忌。然所用寒凉之药，须审慎斟酌，不可漫然相投也。愚治产后温证之轻者，其热虽入阳明之府，而脉象不甚洪实，恒重用玄参一两，或至二两，辄能应手奏效。若系剧者，必用白虎加人参汤方能退热。然用时须以生山药代粳米，玄参代知母，方为稳妥。医方篇中白虎加人参以山药代粳米汤下附有验案可参观。盖以石膏、玄参，《神农本草经》皆明言其治产乳，至知母条下则未尝言之，不敢师心自用也。</p>
<p>友人毛××曾治一少妇，产后十余日，周身大热，无汗，心中热，而且渴。延医调治，病势转增。甚属危急。毛××诊其脉，甚洪实，舌苔黄而欲黑，撮空摸床，内风已动。治以生石膏三两，玄参一两，野台参五钱，甘草二钱。为服药多呕，取竹皮大丸之义，加竹茹二钱，煎汤一大碗，徐徐温饮下，尽剂而愈。观此案，则外感之热，直如燎原，虽在产后，岂能从容治疗乎？孙思邈曰∶智欲圆而行欲方，胆欲大而心欲小。世俗医者，遇此等证，但知心小，而不知胆大。岂病患危急之状，漠不关于心乎？</p>
<p>在女子有因外感之热内迫，致下血不止者，亦可重用白虎加人参汤治之。邻村李氏妇，产后数日，恶露已尽，至七八日，忽又下血。延医服药，二十余日不止，其脉洪滑有力，心中热而且渴。疑其夹杂外感，询之身不觉热，舌上无苔，色似微白，又疑其血热妄行，投以凉血兼止血之药，血不止而热渴亦如故。因思此证实夹杂外感无疑，遂改用白虎加人参汤，方中生石膏重用三两，更以生山药代粳米煎汤三盅，分三次温饮下，热渴遂愈，血亦见止。又改用凉血兼止血之药而愈。</p>
<p>痢证身热不休，服一切清火之药，而热仍不休者，方书多诿为不治。夫治果对证，其热焉有不休之理？</p>
<p>此乃因痢证夹杂外感，其外感之热邪，随痢深陷，弥漫于下焦经络之间，永无出路，以致痢为热邪所助，日甚一日而永无愈期。夫病有兼证，即治之宜有兼方也，斯非重用生石膏更助以人参以清外感之热不可（通变白虎加人参汤后载有治王××验案可参阅）。</p>
<p>表兄张××之妻高氏。年五十余，素多疾病。于季夏晨起偶下白痢，至暮十余次，秉烛后，忽然浑身大热，不省人事，循衣摸床，呼之不应。其脉洪而无力，肌肤之热烙手。知其系气分热痢，又兼受暑，多病之身不能支持，故精神昏愦如是也。急用生石膏三两、野党参四钱，煎汤一大碗，徐徐温饮下。至夜半尽剂而醒，痢亦遂愈，诘朝煎渣再服，其病脱然。</p>
<p>上所载痢证医案，皆兼外感之热者也。故皆重用生石膏治之，非概以其方治痢证也。拙着《衷中参西录》中，治痢共有七方，皆随证变通用之，确有把握，前案所用之方，乃七方之一也。愚用此方治人多矣，脉证的确，用之自无差忒也。</p>
<p>疟疾虽在少阳，而阳明兼有实热者，亦宜重用生石膏。曾治邻村李××，年四十许，疟疾间日一发，热时若燔，即不发之日亦觉表里俱热，舌燥口干，脉象弦长，重按甚实。此少阳邪盛，阳明热盛，疟而兼温之脉也。</p>
<p>投以大剂白虎汤加柴胡三钱，服后顿觉清爽。翌晨疟即未发，又煎服前剂之半，加生姜三钱，温、疟从此皆愈。至脉象虽不至甚实，而按之有力，常觉发热懒食者，愚皆于治疟剂中，加生石膏两许以清之，亦莫不随手奏效也。</p>
<p>石膏之性，又善治脑漏。方书治脑漏之证，恒用辛夷、苍耳。然此证病因，有因脑为风袭者，又因肝移热于脑者。若因脑为风袭而得，其初得之时，或可用此辛温之品散之，若久而化热，此辛温之药即不宜用，至为肝移热于脑，则辛温之药尤所必戒也。近治奉天郭××，得此证半载不愈。鼻中时流浊涕，其气腥臭，心热神昏，恒觉眩晕。其脉左右皆弦而有力，其大便恒干燥，知其肝移热于脑，其胃亦移热于脑矣。恐其病因原系风袭，先与西药阿斯匹林瓦许以发其汗，头目即觉清爽，继为疏方，用生石膏两半，龙胆草、生杭芍、玄参、知母、花粉各四钱，连翘、金银花、甘草各二钱，薄荷叶一钱。连服十剂，石膏皆用两半，他药则少有加减，其病遂脱然全愈。</p>
<p>奉天一人得此证，七八日，其脉浮而有力，知其因风束生热也。亦先用阿斯匹林瓦许汗之。汗后，其鼻中浊涕即减，亦投以前方，连服三剂全愈。</p>
<p>《神农本草经》谓石膏能治腹痛，诚有效验。曾治奉天刘××腹疼，三年不愈。其脉洪长有力，右部尤甚，舌心红而无皮，时觉头疼眩晕，大便干燥，小便黄涩，此乃伏气化热，阻塞奇经之经络，故作疼也。为疏方∶</p>
<p>生石膏两半，知母、花粉、玄参、生杭芍、川楝子各五钱，乳香、没药各四钱，甘草二钱，一剂疼愈强半。即原方略为加减，又服数剂全愈。</p>
<p>愚弱冠，有本村刘氏少年，因腹疼卧病月余，昼夜号呼，势极危险。延医数人，皆束手无策。闻愚归，求为诊视，其脉洪长有力，盖从前之疼犹不至如斯，为屡次为热药所误，故疼益加剧耳。亦投以前方，惟生石膏重用二两，一剂病大轻减。后又加鲜茅根数钱，连服两剂全愈。盖此等证，大抵皆由外感伏邪窜入奇经，久而生热。其热无由宣散，遂郁而作疼。医者为其腹疼，不敢投以凉药，甚或以热治热，是以益治益剧。然证之凉热，脉自有分，即病患细心体验，亦必自觉。临证者尽心询问考究，自能得其实际也。</p>
<p>石膏之性，又最宜与西药阿斯匹林并用。盖石膏清热之力虽大，而发表之力稍轻。阿斯匹林味酸性凉，最善达表，使内郁之热由表解散，与石膏相助为理，实有相得益彰之妙也。如外感之热，已入阳明胃腑，其人头疼舌苔犹白者，是仍带表证。愚恒用阿斯匹林一瓦，白蔗糖化水送服以汗之。迨其汗出遍体之时，复用生石膏两许，煎汤乘热饮之（宜当汗正出时饮之），在表之热解，在里之热亦随汗而解矣。若其头已不疼，舌苔微黄，似无表证矣，而脉象犹浮，虽洪滑而按之不实者，仍可用阿斯匹林汗之。然宜先用生石膏七八钱，或两许，煮汤服之，俾热势少衰，然后投以阿斯匹林，则汗既易出，汗后病亦易解也。若其热未随汗全解，仍可徐饮以生石膏汤，清其余热。不但此也，若斑疹之毒，郁而未发，其人表里俱热，大便不滑泻者，可用生石膏五六钱，煎汤冲服阿斯匹林半瓦许，俾服后，微似有汗，内毒透彻，斑疹可全然托出。若出后壮热不退，胃腑燥实，大便燥结者，又可多用生石膏至二三两许，煎汤一大碗（约有三四茶杯），冲阿斯匹林一瓦，或一瓦强，一次温饮数羹匙。初饮略促其期，迨热见退，或大便通下，尤宜徐徐少饮，以壮热全消，仍不至滑泻为度。</p>
<p>如此斟酌适宜，斑疹无难愈之证矣。石膏与阿斯匹林，或前后互用，或一时并用，通变化裁，存乎其人，果能息息与病机相赴，功效岂有穷哉！</p>
<p>用阿斯匹林治关节肿疼之挟有外感实热者，又必与石膏并用，方能立见奇效。奉天赵××之侄，年六岁。</p>
<p>脑后生疮，漫肿作疼，继而头面皆肿，若赤游丹毒。继而作抽掣，日甚一日。浸至周身僵直，目不能合，亦不能瞬，气息若断若续，呻吟全无。其家人以为无药可治，待时而已。阅两昼夜，形状如故，试灌以勺水，似犹知下咽。因转念或犹可治，而彼处医者，咸皆从前延请而屡次服药无效者也。来院求为延医。其脉洪数而实，肌肤发热，知其夹杂温病，阳明腑证已实，势虽垂危，犹可挽回。遂用生石膏细末四两，以蒸汽水煎汤两茶杯，徐徐温灌之。周十二时，剂尽，脉见和缓，微能作声。又用阿斯匹林瓦半，仍以汽水所煎石膏汤，分五次送下，限一日夜服完。服至末二次，皆周身微见汗，其精神稍明了，肢体能微动。从先七八日不食，且不大便，至此可少进茶汤，大便亦通下矣。继用生山药细末煮作稀粥，调以白蔗糖，送服阿斯匹林三分之一瓦，日两次，若见有热，即间饮汽水所煮石膏汤。又以蜜调黄连末，少加薄荷冰，敷其头面肿处，生肌散敷其疮口破处，如此调养数日，病势减退，可以能言。其左边手足仍不能动，试略为屈伸，则疼不能忍。细验之，关节处皆微肿，按之觉疼，知其关节之间，因外感之热而生炎也。遂又用鲜茅根煎浓汤（无鲜茅根可代以鲜芦根），调以白蔗糖，送服阿斯匹林半瓦，日两次。俾服药后周身微似有汗，亦间有不出汗之时，令其关节中之炎热，徐徐随发表之药透出。又佐以健补脾胃之药，俾其多进饮食。如此旬余，左手足皆能运动，关节能屈伸。以后饮食复常，停药勿服，静养半月，行动如常矣。此证共享生石膏三斤，阿斯匹林三十瓦，始能完全治愈。愚用阿斯匹林治热性关节肿疼者多矣，为此证最险，故详记之。</p>
<p>丁仲祜《西药实验谈》载，东人用阿斯匹林，治愈关节急性偻麻质斯（即热性关节肿疼）之案甚伙，而其证之险，皆远逊于此证。若遇此证，不能重用生石膏，尚有何药能与阿斯匹林并用，以挽回此极险之证乎？彼欲废弃中药者，尚其详观此案也。</p>
<p>上所录诸案，其为证不同，然皆兼有外感实热者也。乃有其人纯系内伤，脏腑失和，而前哲具有特识，亦有重用石膏者。徐灵胎曰∶“嘉兴朱宗臣，以阳盛阴亏之体，又兼痰凝气逆。医者以温补治之，胸膈痞塞，而阳道痿。群医谓脾肾两亏，将恐无治，就余于山中。余视其体，丰而气旺，阳升而阴不降，诸窍皆闭。笑谓之曰∶此为肝肾双实证，先用清润之药，加石膏以降其逆气，后以消痰开胃之药涤其中宫，更以滋肾强阴之药镇其元气，阳事即通。五月后，外家即怀孕，得一女，又一年复得一男。”观此，石膏治外感兼治内伤，功用何其弘哉！</p>
<p>穷极石膏之功用，恒有令人获意外之效者。曾治奉天马姓叟，年近六旬，患痔疮，三十余年不愈。后因伤寒证，热入阳明之府，投以大剂白虎汤数剂，其病遂愈，痔疮竟由此除根。</p>
<p>奉天吕姓幼童，年五六岁，每年患眼疾六七次，皆治于东人医院。东人谓此关于禀赋，不能除根。后患瘟疹，毒热甚恣，投以托毒清火之品，每剂中用生石膏两半，病愈后，其眼疾亦从此不再反复。</p>
<p>友人张××，曾治京都阎姓叟。年近七旬，素有劳疾，发则喘而且嗽。于冬日感冒风寒，上焦烦热，劳疾大作，痰涎胶滞，喘促异常。其脉关前洪滑，按之有力。张××治以生石膏二两以清时气之热，因其劳疾，加沉香五钱，以引气归肾。且以痰涎太盛，石膏能润痰之燥，不能行痰之滞，故又借其辛温之性，以为石膏之反佐也。一日连服二剂，于第二剂加清竹沥二钱，病若失。劳疾亦从此除根永不反复。夫劳疾至年近七旬，本属不治之证，而事出无心，竟以重用石膏治愈之，石膏之功用，何其神哉！愚因闻此案，心有会悟，拟得治肺劳黄膏方，其中亦用生石膏，服者颇有功效。</p>
<p>寒温阳明府病，原宜治以白虎汤。医者畏不敢用，恒以甘寒之药清之，遇病之轻者，亦可治愈，而恒至稽留余热（甘寒药滞泥，故能闭塞外感热邪），变生他证。迨至病久不愈，其脉之有力者，仍可用白虎汤治之，其脉之有力而不甚实者，可用白虎加人参汤治之。曾治奉天一学徒。年十四五，得劳热喘嗽证。初原甚轻，医治数月，病势浸增，医者诿谓不治。遂来院求为诊视，其人羸弱已甚，而脉象有力，数近六至，疑其有外感伏热，询之果数月之前，曾患温病，经医治愈。乃知其决系外感留邪，问其心中时觉发热，大便干燥，小便黄涩，遂投以白虎加人参汤，去粳米加生怀山药一两，连服数剂，病若失。见者讶为奇异，不知此乃治其外感，非治其内伤，而能若是之速效也。</p>
<p>《内经》谓“冬伤于寒，春必病温”，是言伏气为病也。乃有伏气伏于膈膜之下（《内经》所谓横连膜原也），逼近胃口，久而化热，不外发为温病，转上透膈膜，熏蒸肺脏，致成肺病者。若其脉有力，亦宜重用生石膏治之。曾治奉天赵某年四十许。始则发热懒食，继则咳嗽吐痰腥臭，医治三月，浸至不能起床。脉象滑实，右脉尤甚（伏邪之热，亦如寒温之脉，多右盛于左），舌有黄苔，大便数日一行。知系伏气为病，投以大剂白虎汤，以生山药代粳米，又加利痰解毒之品，三剂后病愈强半。又即其方加减，服至十余剂全愈。</p>
<p>有伏气下陷于奇经诸脉中，久而化热，其热亦不能外发为温。有时随奇经之脉上升者。在女子又有热入血室而子宫溃烂者，爰录两案于下以证之。</p>
<p>安东尉××，年二十余。时觉有热，起自下焦，上冲脑部。其脑部为热冲激，头巅有似肿胀，时作眩晕，心中亦时发热，大便干燥，小便黄涩。经医调治，年余无效。求其处医士李××寄函来问治法，其开来病案如此。</p>
<p>曰∶“其脉象洪实，饮食照常，身体亦不软弱。”知其伏有外感热邪，因其身体不弱，俾日用生石膏细末四两，煮水当茶饮之，若觉凉时即停服。后二十余日，其人忽来奉，言遵示服石膏六七斤，上冲之热见轻，而大便微溏，因停药不服。诊其脉仍然有力，问其心中仍然发热，大便自停药后即不溏矣。为开白虎加人参汤，方中生石膏重用三两，以生怀山药代粳米，连服六七剂，上冲之热大减，因出院还家。嘱其至家，按原方服五六剂，病当除根矣。</p>
<p>南皮张××妻年三十余。十年前，恒觉少腹切疼。英女医谓系子宫炎证，用药数次无效。继乃谓此病如欲除根，须用手术剖割，将生炎之处其腐烂者去净，然后敷药能愈。病患惧而辞之。后至奉，又延东女医治疗，用坐药兼内服药，数年稍愈，至壬戌夏令，病浸增剧，时时疼痛，间下脓血。癸亥正初，延愚延医。其脉弦而有力，尺脉尤甚。自言疼处觉热，以凉手熨之稍愈，上焦亦时觉烦躁。恍悟此证，当系曾受外感热入血室，医者不知，治以小柴胡汤加石膏，外感虽解，而血室之热未清。或伏气下陷入于血室，阻塞气化，久而生热，以致子宫生炎，浸至溃烂，脓血下注。为疏方，用金银花、乳香、没药、甘草以解其毒，天花粉，知母、玄参以清其热，复本小柴胡汤之义，少加柴胡提其下陷之热上出，诸药煎汤，送服三七细末二钱，以化腐生新。连服三剂病似稍轻，其热仍不少退。因思此证，原系外感稽留之热，非石膏不能解也。</p>
<p>遂于原方中加生石膏一两，后渐加至二两，连服数剂，热退强半，疼亦大减。遂去石膏，服数剂渐将凉药减少，复少加健胃之品，共服药三十剂全愈。后在天津治冯氏妇此证，亦用此方。中有柴胡，即觉脓血不下行，后减去柴胡，为之治愈。</p>
<p>《神农本草经》谓石膏治金疮，是外用以止其血也。愚尝用 石膏细末，敷金疮出血者甚效。盖多年壁上锻石，善止金疮出血，石膏经 与锻石相近，益见 石膏之不可内服也。</p>
<p>石膏生用之功效，不但能治病，且善于治疮，且善于解毒。奉天赵××之父，年过六旬，在脐旁生痈，大径三寸，五六日间烦躁异常，自觉屋隘莫容。其脉左关弦硬，右关洪实，知系伏气之热与疮毒俱发也。问其大便数日未行，投以大剂白虎汤加金银花、连翘、龙胆草，煎汤一大碗，徐徐温饮下，连服三剂，烦躁与疮皆愈。</p>
<p>又∶在籍时，本村张氏女因家庭勃 ，怒吞砒石，未移时，作呕吐。其兄疑其偷食毒物，诡言无他，惟服皂矾少许耳。其兄闻其言，急来询解救之方。愚曰皂矾原系硫氧与铁化合，分毫无毒，呕吐数次即愈，断无闪失，但恐未必是皂矾耳。须再切问之。其兄去后，迟约三点钟复来，言此时腹中绞疼，危急万分，始实言所吞者是砒石，非皂矾也。急令买生石膏细末二两，用凉水送下。乃村中无药铺，遂至做豆腐家买得生石膏，轧细末，凉水送下，腹疼顿止。犹觉腹中烧热，再用生石膏细末半斤，煮汤两大碗，徐徐饮之，尽剂而愈。后又遇吞火柴中毒者，治以生石膏亦愈，然以其毒缓，但煎汤饮之，无用送服其细末也。</p>
<p><strong>附录∶</strong></p>
<p>直隶盐山孙××来函∶</p>
<p>一九二四年八月，友人张××之女，发热甚剧，来询方。为开生石膏一两半，煎汤饮之。其热仍不稍退，又来询方。答以多煎石膏水饮之，必能见愈。张××购石膏数两，煮汤若干，渴则饮之，数日而愈。</p>
<p>直隶盐山李××来函∶</p>
<p>丁卯中秋，曾治天津傅姓少年，患温证，胃热气逆，无论饮食药物下咽即吐出。延医治疗，皆因此束手。</p>
<p>弟忽忆《衷中参西录》石膏解载治毛姓媪医案，曾用此方以止呕吐，即以清胃府之大热，遂仿而用之。食梨一颗，蘸生石膏细末七钱余，其吐顿止，可以进食。然心中犹觉热，再投以白虎加人参汤，一剂全愈。</p>
<p>江苏崇明县刁××来函∶</p>
<p>近治一伏温病，壮热烦渴，脉来洪实兼数，大解十日未行。欲透其邪，则津液已衰，恐有汗脱之虞，欲通其便，则并无承气确征。细思此证，乃阳明热久，真阴铄耗。遵先生重用生石膏之训，即用生石膏二两，合增液汤，加鲜金钗石斛、香青蒿各三钱。病家疑忌，见者皆以为药性过寒凉。余愤然曰∶“择医宜慎，任医宜专。</p>
<p>既不信余药，请余何为？”病家不得已，购药一剂，俾煎汤两盅，作两次服下。而热势益炽，病家疑药不对证。</p>
<p>余曰∶“此非药不对证，乃药轻不胜病耳。”遂俾将两剂并作一剂，煎汤一大碗，徐徐温饮下。移时汗出便通，病若失。</p>

              </div>
              <footer class="article-footer">
                <time class="article-footer-updated" datetime="2019-10-26T07:57:49.662Z" itemprop="dateModified">上次更新：2019-10-26</time>
                <a href="index.html" class="article-footer-next" title="素问卷一"><span>下一页</span><i class="fa fa-chevron-right"></i></a>
              </footer>
              
            </div>
          </div>
          <aside id="article-toc" role="navigation">
            <div id="article-toc-inner">
              
              <strong class="sidebar-title">目录</strong>
              <ol class="toc"><li class="toc-item toc-level-2"><a class="toc-link" href="#医论"><span class="toc-text">医论</span></a><ol class="toc-child"><li class="toc-item toc-level-3"><a class="toc-link" href="#1-六经总论"><span class="toc-text">1.六经总论</span></a></li><li class="toc-item toc-level-3"><a class="toc-link" href="#2-太阳病桂枝汤证"><span class="toc-text">2.太阳病桂枝汤证</span></a></li><li class="toc-item toc-level-3"><a class="toc-link" href="#3-太阳麻黄汤证"><span class="toc-text">3.太阳麻黄汤证</span></a></li><li class="toc-item toc-level-3"><a class="toc-link" href="#4-太阳与阳明合病麻黄汤证"><span class="toc-text">4.太阳与阳明合病麻黄汤证</span></a></li><li class="toc-item toc-level-3"><a class="toc-link" href="#5-太阳温病麻杏甘石汤证"><span class="toc-text">5.太阳温病麻杏甘石汤证</span></a></li><li class="toc-item toc-level-3"><a class="toc-link" href="#6-太阳病大青龙汤证"><span class="toc-text">6.太阳病大青龙汤证</span></a></li><li class="toc-item toc-level-3"><a class="toc-link" href="#7-太阳病小青龙汤证"><span class="toc-text">7.太阳病小青龙汤证</span></a></li><li class="toc-item toc-level-3"><a class="toc-link" href="#8-太阳病旋复花代赭石汤证"><span class="toc-text">8.太阳病旋复花代赭石汤证</span></a></li><li class="toc-item toc-level-3"><a class="toc-link" href="#9-太阳病大陷胸汤证"><span class="toc-text">9.太阳病大陷胸汤证</span></a></li><li class="toc-item toc-level-3"><a class="toc-link" href="#10-太阳病小陷胸汤证"><span class="toc-text">10.太阳病小陷胸汤证</span></a></li><li class="toc-item toc-level-3"><a class="toc-link" href="#11-太阳病大黄黄连泻心汤证"><span class="toc-text">11.太阳病大黄黄连泻心汤证</span></a></li><li class="toc-item toc-level-3"><a class="toc-link" href="#12-太阳病附子泻心汤证"><span class="toc-text">12.太阳病附子泻心汤证</span></a></li><li class="toc-item toc-level-3"><a class="toc-link" href="#13-太阳病炙甘草汤证"><span class="toc-text">13.太阳病炙甘草汤证</span></a></li><li class="toc-item toc-level-3"><a class="toc-link" href="#14-太阳病桃核承气汤证"><span class="toc-text">14.太阳病桃核承气汤证</span></a></li><li class="toc-item toc-level-3"><a class="toc-link" href="#15-太阳阳明合病桂枝加葛根汤证"><span class="toc-text">15.太阳阳明合病桂枝加葛根汤证</span></a></li><li class="toc-item toc-level-3"><a class="toc-link" href="#16-太阳阳明合病葛根汤证"><span class="toc-text">16.太阳阳明合病葛根汤证</span></a></li><li class="toc-item toc-level-3"><a class="toc-link" href="#17-阳明病葛根黄连黄芩汤证"><span class="toc-text">17.阳明病葛根黄连黄芩汤证</span></a></li><li class="toc-item toc-level-3"><a class="toc-link" href="#18-阳明病白虎汤证"><span class="toc-text">18.阳明病白虎汤证</span></a></li><li class="toc-item toc-level-3"><a class="toc-link" href="#19-阳明病白虎加人参汤证"><span class="toc-text">19.阳明病白虎加人参汤证</span></a></li><li class="toc-item toc-level-3"><a class="toc-link" href="#20-阳明病三承气汤证"><span class="toc-text">20.阳明病三承气汤证</span></a></li><li class="toc-item toc-level-3"><a class="toc-link" href="#21-阳明病茵陈蒿汤证"><span class="toc-text">21.阳明病茵陈蒿汤证</span></a></li><li class="toc-item toc-level-3"><a class="toc-link" href="#22-阳明病栀子柏皮汤证"><span class="toc-text">22.阳明病栀子柏皮汤证</span></a></li><li class="toc-item toc-level-3"><a class="toc-link" href="#23-阳明病麻黄连轺赤小豆汤证"><span class="toc-text">23.阳明病麻黄连轺赤小豆汤证</span></a></li><li class="toc-item toc-level-3"><a class="toc-link" href="#24-阳明病猪苓汤证"><span class="toc-text">24.阳明病猪苓汤证</span></a></li><li class="toc-item toc-level-3"><a class="toc-link" href="#25-阳明病四逆汤证"><span class="toc-text">25.阳明病四逆汤证</span></a></li><li class="toc-item toc-level-3"><a class="toc-link" href="#26-少阳病提纲及汗吐下三禁"><span class="toc-text">26.少阳病提纲及汗吐下三禁</span></a></li><li class="toc-item toc-level-3"><a class="toc-link" href="#27-少阳病小柴胡汤证"><span class="toc-text">27.少阳病小柴胡汤证</span></a></li><li class="toc-item toc-level-3"><a class="toc-link" href="#28-少阳病大柴胡汤证"><span class="toc-text">28.少阳病大柴胡汤证</span></a></li><li class="toc-item toc-level-3"><a class="toc-link" href="#29-少阳篇三阳合病之治法"><span class="toc-text">29.少阳篇三阳合病之治法</span></a></li><li class="toc-item toc-level-3"><a class="toc-link" href="#30-太阴病提纲及意义"><span class="toc-text">30.太阴病提纲及意义</span></a></li><li class="toc-item toc-level-3"><a class="toc-link" href="#31-太阴病桂枝汤证"><span class="toc-text">31.太阴病桂枝汤证</span></a></li><li class="toc-item toc-level-3"><a class="toc-link" href="#32-太阴病宜四逆辈诸寒证"><span class="toc-text">32.太阴病宜四逆辈诸寒证</span></a></li><li class="toc-item toc-level-3"><a class="toc-link" href="#33-太阴病坏证桂枝加芍药汤及桂枝加大黄汤证"><span class="toc-text">33.太阴病坏证桂枝加芍药汤及桂枝加大黄汤证</span></a></li><li class="toc-item toc-level-3"><a class="toc-link" href="#34-少阴病提纲及意义"><span class="toc-text">34.少阴病提纲及意义</span></a></li><li class="toc-item toc-level-3"><a class="toc-link" href="#35-少阴病麻黄附子细辛汤证"><span class="toc-text">35.少阴病麻黄附子细辛汤证</span></a></li><li class="toc-item toc-level-3"><a class="toc-link" href="#36-少阴病黄连阿胶汤证"><span class="toc-text">36.少阴病黄连阿胶汤证</span></a></li><li class="toc-item toc-level-3"><a class="toc-link" href="#37-少阴病当灸及附子汤证"><span class="toc-text">37.少阴病当灸及附子汤证</span></a></li><li class="toc-item toc-level-3"><a class="toc-link" href="#38-少阴病桃花汤证"><span class="toc-text">38.少阴病桃花汤证</span></a></li><li class="toc-item toc-level-3"><a class="toc-link" href="#39-少阴病吴茱萸汤证"><span class="toc-text">39.少阴病吴茱萸汤证</span></a></li><li class="toc-item toc-level-3"><a class="toc-link" href="#40-少阴病苦酒汤证"><span class="toc-text">40.少阴病苦酒汤证</span></a></li><li class="toc-item toc-level-3"><a class="toc-link" href="#41-少阴病白通汤证及白通加猪胆汁汤证"><span class="toc-text">41.少阴病白通汤证及白通加猪胆汁汤证</span></a></li><li class="toc-item toc-level-3"><a class="toc-link" href="#42-少阴病真武汤证"><span class="toc-text">42.少阴病真武汤证</span></a></li><li class="toc-item toc-level-3"><a class="toc-link" href="#43-少阴病通脉四逆汤证"><span class="toc-text">43.少阴病通脉四逆汤证</span></a></li><li class="toc-item toc-level-3"><a class="toc-link" href="#44-少阴病大承气汤证"><span class="toc-text">44.少阴病大承气汤证</span></a></li><li class="toc-item toc-level-3"><a class="toc-link" href="#45-厥阴病提纲及意义"><span class="toc-text">45.厥阴病提纲及意义</span></a></li><li class="toc-item toc-level-3"><a class="toc-link" href="#46-厥阴病乌梅丸证"><span class="toc-text">46.厥阴病乌梅丸证</span></a></li><li class="toc-item toc-level-3"><a class="toc-link" href="#47-厥阴病白虎汤证"><span class="toc-text">47.厥阴病白虎汤证</span></a></li><li class="toc-item toc-level-3"><a class="toc-link" href="#48-厥阴病当归四逆汤及加吴茱萸生姜汤证"><span class="toc-text">48.厥阴病当归四逆汤及加吴茱萸生姜汤证</span></a></li><li class="toc-item toc-level-3"><a class="toc-link" href="#49-厥阴病白头翁汤证"><span class="toc-text">49.厥阴病白头翁汤证</span></a></li><li class="toc-item toc-level-3"><a class="toc-link" href="#50-不分经之病理中丸证、竹叶石膏汤证"><span class="toc-text">50.不分经之病理中丸证、竹叶石膏汤证</span></a></li><li class="toc-item toc-level-3"><a class="toc-link" href="#51-温病遗方"><span class="toc-text">51.温病遗方</span></a></li><li class="toc-item toc-level-3"><a class="toc-link" href="#52-伤寒风温始终皆宜汗解说"><span class="toc-text">52.伤寒风温始终皆宜汗解说</span></a></li><li class="toc-item toc-level-3"><a class="toc-link" href="#53-论冬伤于寒春必病温及冬不藏精春必病温治法"><span class="toc-text">53.论冬伤于寒春必病温及冬不藏精春必病温治法</span></a></li><li class="toc-item toc-level-3"><a class="toc-link" href="#54-温病之治法详于伤寒论解"><span class="toc-text">54.温病之治法详于伤寒论解</span></a></li><li class="toc-item toc-level-3"><a class="toc-link" href="#55-论伤寒温病神昏谵语之原因及治法"><span class="toc-text">55.论伤寒温病神昏谵语之原因及治法</span></a></li><li class="toc-item toc-level-3"><a class="toc-link" href="#56-论吴又可达原饮不可以治温病"><span class="toc-text">56.论吴又可达原饮不可以治温病</span></a></li><li class="toc-item toc-level-3"><a class="toc-link" href="#57-论革脉之形状及治法"><span class="toc-text">57.论革脉之形状及治法</span></a></li><li class="toc-item toc-level-3"><a class="toc-link" href="#58-论脑充血之原因及治法"><span class="toc-text">58.论脑充血之原因及治法</span></a></li><li class="toc-item toc-level-3"><a class="toc-link" href="#59-论脑充血证可预防及其证误名中风之由"><span class="toc-text">59.论脑充血证可预防及其证误名中风之由</span></a></li><li class="toc-item toc-level-3"><a class="toc-link" href="#60-论脑贫血治法"><span class="toc-text">60.论脑贫血治法</span></a></li><li class="toc-item toc-level-3"><a class="toc-link" href="#61-论脑贫血痿废治法"><span class="toc-text">61.论脑贫血痿废治法</span></a></li><li class="toc-item toc-level-3"><a class="toc-link" href="#62-论心病治法"><span class="toc-text">62.论心病治法</span></a></li><li class="toc-item toc-level-3"><a class="toc-link" href="#63-论肺病治法"><span class="toc-text">63.论肺病治法</span></a></li><li class="toc-item toc-level-3"><a class="toc-link" href="#64-总论喘证治法"><span class="toc-text">64.总论喘证治法</span></a></li><li class="toc-item toc-level-3"><a class="toc-link" href="#65-论胃病噎膈（即胃癌）治法及反胃治法"><span class="toc-text">65.论胃病噎膈（即胃癌）治法及反胃治法</span></a></li><li class="toc-item toc-level-3"><a class="toc-link" href="#66-论胃气不降治法"><span class="toc-text">66.论胃气不降治法</span></a></li><li class="toc-item toc-level-3"><a class="toc-link" href="#67-论吐血衄血之原因及治法"><span class="toc-text">67.论吐血衄血之原因及治法</span></a></li><li class="toc-item toc-level-3"><a class="toc-link" href="#70-论结胸治法"><span class="toc-text">70.论结胸治法</span></a></li><li class="toc-item toc-level-3"><a class="toc-link" href="#71-论霍乱治法"><span class="toc-text">71.论霍乱治法</span></a></li><li class="toc-item toc-level-3"><a class="toc-link" href="#72-论肝病治法"><span class="toc-text">72.论肝病治法</span></a></li><li class="toc-item toc-level-3"><a class="toc-link" href="#73-论黄胆有内伤外感及内伤外感之兼证并详治法"><span class="toc-text">73.论黄胆有内伤外感及内伤外感之兼证并详治法</span></a></li><li class="toc-item toc-level-3"><a class="toc-link" href="#74-论水臌气臌治法"><span class="toc-text">74.论水臌气臌治法</span></a></li><li class="toc-item toc-level-3"><a class="toc-link" href="#75-论血臌治法"><span class="toc-text">75.论血臌治法</span></a></li><li class="toc-item toc-level-3"><a class="toc-link" href="#76-论肾弱不能作强治法"><span class="toc-text">76.论肾弱不能作强治法</span></a></li><li class="toc-item toc-level-3"><a class="toc-link" href="#77-论冲气上冲之病因病状病脉及治法"><span class="toc-text">77.论冲气上冲之病因病状病脉及治法</span></a></li><li class="toc-item toc-level-3"><a class="toc-link" href="#78-论火不归原治法"><span class="toc-text">78.论火不归原治法</span></a></li><li class="toc-item toc-level-3"><a class="toc-link" href="#79-论腰疼治法"><span class="toc-text">79.论腰疼治法</span></a></li><li class="toc-item toc-level-3"><a class="toc-link" href="#80-论肢体痿废之原因及治法"><span class="toc-text">80.论肢体痿废之原因及治法</span></a></li><li class="toc-item toc-level-3"><a class="toc-link" href="#81-论四肢疼痛其病因凉热各异之治法"><span class="toc-text">81.论四肢疼痛其病因凉热各异之治法</span></a></li><li class="toc-item toc-level-3"><a class="toc-link" href="#82-论治偏枯者不可轻用补阳还五汤"><span class="toc-text">82.论治偏枯者不可轻用补阳还五汤</span></a></li><li class="toc-item toc-level-3"><a class="toc-link" href="#83-论鼻渊治法"><span class="toc-text">83.论鼻渊治法</span></a></li><li class="toc-item toc-level-3"><a class="toc-link" href="#84-详论咽喉证治法"><span class="toc-text">84.详论咽喉证治法</span></a></li><li class="toc-item toc-level-3"><a class="toc-link" href="#85-论喉证治法"><span class="toc-text">85.论喉证治法</span></a></li><li class="toc-item toc-level-3"><a class="toc-link" href="#86-详论猩红热治法"><span class="toc-text">86.详论猩红热治法</span></a></li><li class="toc-item toc-level-3"><a class="toc-link" href="#87-论鼠疫之原因及治法"><span class="toc-text">87.论鼠疫之原因及治法</span></a></li><li class="toc-item toc-level-3"><a class="toc-link" href="#88-论女子瘕治法"><span class="toc-text">88.论女子瘕治法</span></a></li><li class="toc-item toc-level-3"><a class="toc-link" href="#89-论用药以胜病为主不拘分量之多少"><span class="toc-text">89.论用药以胜病为主不拘分量之多少</span></a></li><li class="toc-item toc-level-3"><a class="toc-link" href="#90-论治疔宜重用大黄"><span class="toc-text">90.论治疔宜重用大黄</span></a></li></ol></li><li class="toc-item toc-level-2"><a class="toc-link" href="#药物"><span class="toc-text">药物</span></a><ol class="toc-child"><li class="toc-item toc-level-3"><a class="toc-link" href="#1-石膏解"><span class="toc-text">1.石膏解</span></a></li></ol></li></ol>
              <a href="#" id="article-toc-top">回到顶部</a>
            </div>
          </aside>
        </div>
      </article>
      <aside id="sidebar" role="navigation">
  <div class="inner">
    <strong class="sidebar-title">黄帝内经</strong><a href="index.html" class="sidebar-link">素问卷一</a><a href="素问卷二.html" class="sidebar-link">素问卷二</a><a href="素问卷三.html" class="sidebar-link">素问卷三</a><a href="素问卷四.html" class="sidebar-link">素问卷四</a><a href="素问卷五.html" class="sidebar-link">素问卷五</a><a href="素问卷六.html" class="sidebar-link">素问卷六</a><a href="素问卷七.html" class="sidebar-link">素问卷七</a><a href="素问卷八.html" class="sidebar-link">素问卷八</a><a href="素问卷九.html" class="sidebar-link">素问卷九</a><a href="素问卷十.html" class="sidebar-link">素问卷十</a><a href="素问卷十一.html" class="sidebar-link">素问卷十一</a><strong class="sidebar-title">伤寒论</strong><a href="writing.html" class="sidebar-link">写作</a><a href="front-matter.html" class="sidebar-link">Front-matter</a><a href="tag-plugins.html" class="sidebar-link">标签插件</a><a href="asset-folders.html" class="sidebar-link">资源文件夹</a><a href="data-files.html" class="sidebar-link">数据文件夹</a><a href="server.html" class="sidebar-link">服务器</a><a href="generating.html" class="sidebar-link">生成器</a><strong class="sidebar-title">神农本草经</strong><a href="github-pages.html" class="sidebar-link">GitHub Pages</a><a href="gitlab-pages.html" class="sidebar-link">GitLab Pages</a><a href="one-command-deployment.html" class="sidebar-link">一键部署</a><strong class="sidebar-title">医学衷中参西录</strong><a href="permalinks.html" class="sidebar-link">永久链接</a><a href="themes.html" class="sidebar-link">主题</a><a href="templates.html" class="sidebar-link">模版</a><a href="variables.html" class="sidebar-link">变量</a><a href="helpers.html" class="sidebar-link">辅助函数</a><a href="internationalization.html" class="sidebar-link">国际化 (i18n)</a><a href="plugins.html" class="sidebar-link">插件</a><strong class="sidebar-title">李可老中医急危重症疑难病经验专辑</strong><a href="troubleshooting.html" class="sidebar-link">问题解答</a><a href="contributing.html" class="sidebar-link">贡献</a>
  </div>
</aside>
    </div>
  </div>
</div>

    <footer id="footer" class="wrapper">
  <div class="inner">
    <div id="footer-copyright">
      &copy; 2019 <a href="https://github.com/hexojs/hexo/graphs/contributors" rel="external nofollow noreferrer" target="_blank">Mr.Huang</a><br>
      Documentation licensed under <a href="http://creativecommons.org/licenses/by/4.0/" rel="external nofollow noreferrer" target="_blank">CC BY 4.0</a>.
    </div>
    <div id="footer-links">
      <a href="https://www.netlify.com/" rel="external nofollow noreferrer" class="footer-link" target="_blank"><img src="https://www.netlify.com/img/global/badges/netlify-dark.svg" style="margin-bottom:-14px"/></a>
      <a href="https://twitter.com/" rel="external nofollow noreferrer" class="footer-link" target="_blank"><i class="fa fa-twitter"></i></a>
      <a href="https://github.com/howtowin8" rel="external nofollow noreferrer" class="footer-link" target="_blank"><i class="fa fa-github-alt"></i></a>
    </div>
  </div>
</footer>

  </div>
  <div id="mobile-nav-dimmer"></div>
  <nav id="mobile-nav">
  <div id="mobile-nav-inner">
    <ul id="mobile-nav-list">
      <a href="/zh-cn/docs/" class="mobile-nav-link">典籍</a><a href="/zh-cn/api/" class="mobile-nav-link">医案</a><a href="/news/" class="mobile-nav-link">杂谈</a>
      <li class="mobile-nav-item">
        <a href="https://github.com/howtowin8" class="mobile-nav-link" rel="external" target="_blank">GitHub</a>
      </li>
    </ul>
    
      <strong class="mobile-nav-title">黄帝内经</strong><a href="index.html" class="mobile-nav-link">素问卷一</a><a href="素问卷二.html" class="mobile-nav-link">素问卷二</a><a href="素问卷三.html" class="mobile-nav-link">素问卷三</a><a href="素问卷四.html" class="mobile-nav-link">素问卷四</a><a href="素问卷五.html" class="mobile-nav-link">素问卷五</a><a href="素问卷六.html" class="mobile-nav-link">素问卷六</a><a href="素问卷七.html" class="mobile-nav-link">素问卷七</a><a href="素问卷八.html" class="mobile-nav-link">素问卷八</a><a href="素问卷九.html" class="mobile-nav-link">素问卷九</a><a href="素问卷十.html" class="mobile-nav-link">素问卷十</a><a href="素问卷十一.html" class="mobile-nav-link">素问卷十一</a><strong class="mobile-nav-title">伤寒论</strong><a href="writing.html" class="mobile-nav-link">写作</a><a href="front-matter.html" class="mobile-nav-link">Front-matter</a><a href="tag-plugins.html" class="mobile-nav-link">标签插件</a><a href="asset-folders.html" class="mobile-nav-link">资源文件夹</a><a href="data-files.html" class="mobile-nav-link">数据文件夹</a><a href="server.html" class="mobile-nav-link">服务器</a><a href="generating.html" class="mobile-nav-link">生成器</a><strong class="mobile-nav-title">神农本草经</strong><a href="github-pages.html" class="mobile-nav-link">GitHub Pages</a><a href="gitlab-pages.html" class="mobile-nav-link">GitLab Pages</a><a href="one-command-deployment.html" class="mobile-nav-link">一键部署</a><strong class="mobile-nav-title">医学衷中参西录</strong><a href="permalinks.html" class="mobile-nav-link">永久链接</a><a href="themes.html" class="mobile-nav-link">主题</a><a href="templates.html" class="mobile-nav-link">模版</a><a href="variables.html" class="mobile-nav-link">变量</a><a href="helpers.html" class="mobile-nav-link">辅助函数</a><a href="internationalization.html" class="mobile-nav-link">国际化 (i18n)</a><a href="plugins.html" class="mobile-nav-link">插件</a><strong class="mobile-nav-title">李可老中医急危重症疑难病经验专辑</strong><a href="troubleshooting.html" class="mobile-nav-link">问题解答</a><a href="contributing.html" class="mobile-nav-link">贡献</a>
    
  </div>
  <div id="mobile-lang-select-wrap">
    <span id="mobile-lang-select-label"><i class="fa fa-globe"></i><span>简体中文</span></span>
    <select id="mobile-lang-select" data-canonical="docs/index1.html">
      
        <option value="en">English</option>
      
        <option value="zh-tw">正體中文</option>
      
        <option value="zh-cn" selected>简体中文</option>
      
        <option value="ru">Русский</option>
      
        <option value="ko">한국어</option>
      
        <option value="pt-br">Português (Brasil)</option>
      
        <option value="th">ภาษาไทย</option>
      
    </select>
  </div>
</nav>
  <!-- Scripts -->
<!-- Cookie -->
<script src="https://cdn.jsdelivr.net/npm/js-cookie@2/src/js.cookie.min.js"></script>
<!-- build:js build/js/main.js -->
<script src="/js/lang_select.js"></script>
<script src="/js/toc.js"></script>
<script src="/js/mobile_nav.js"></script>
<!-- endbuild -->

<!-- Algolia -->


</body>
</html>